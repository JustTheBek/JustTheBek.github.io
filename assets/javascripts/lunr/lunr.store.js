var store = [{
        "title": "Szólásszabadság/erkölcsi fertő?",
        "excerpt":"Gondolatok a szólás- és sajtószabadságról a Larry Flint, a provokátor című film kapcsán. A filmről röviden A hetvenes évek elején a vállalkozó kedvű Larry Flynt, aki addig a szesz- és sztriptíziparban próbálgatta oroszlánkörmeit, úgy dönt, elérkezett az idő, hogy megtörje a Playboy egyeduralmát. Az általa kitalált szexújság, a Hustler magazin nem kendőzi a valóságot: mindent megmutat, amit a többi lap eddig szemérmesen eltakart. A pornómagazin hamarosan közfeltűnést kelt és közbotrányt okoz. Miközben Flynt, akit százezrek istenítenek és milliók gyűlölnek, elszántan küzd a totális sajtószabadságért, ellenfelei brutális eszközökhöz nyúlnak ellene. Személyes élmények Hamarosan… ","categories": ["film"],
        "tags": [],
        "url": "https://justthebek.github.io//film/2024/08/09/larry-flint.html"
      },{
        "title": "Miért is gyűlöljük a pedofilokat?",
        "excerpt":"Gondolatok a pedofíliáról és kisközösségek toxikus működéséről a Vadászat című film kapcsán. A filmről röviden A nemrég elvált Lucas egy vidám baráti társaság megbecsült tagja, gondoskodó apa, megbízható munkatárs. Egy óvodában dolgozik asszisztensként, szereti a munkáját, és a gyerekek, kollégák is kedvelik őt. Egyik kolléganőjével randizni kezd, és úgy tűnik, magánélete is mederbe kerül. A harmonikus hétköznapok azonban egy pillanat alatt omlanak össze egy apró füllentés hatására: az egyik kislány, legjobb barátja gyermeke az óvodában azt mondja, hogy Lucas tett vele valamit. A gyermeki hazugság visszafordíthatatlan károkat okozva szabadul el, a magára maradó, védtelen Lucas pedig értetlenül áll az események előtt. Személyes élmények Hamarosan… ","categories": ["film"],
        "tags": [],
        "url": "https://justthebek.github.io//film/2024/08/10/jagten.html"
      },{
        "title": "Gyermekként kezelt társadalom",
        "excerpt":"Gondolatok az önmaga és a hatalom által gyermekként kezelt társadalomról a Pink Floyd Another Brick in the Wall című száma kapcsán. Nem mondanám, hogy kifejezett Pink Floyd rajongónak számítok. Mindig is értékeltem az együttes zenéjét és szívesen hallgattam tőlük egy-egy számot, de a szó klasszikus értelmében rajongásról az én esetemben eddig nem lehetett beszélni. A napokban viszont megtekintettem az együttes The Wall című tizenegyedik stúdióalbumához Alan Parker rendezésében készült “Pink Floyd - The Wall” című mozgóképes rockoperát. Az az érzésem, hogy most már engem is fel lehet írni a rajongók hosszú lajstromába. Maga az album (és a belőle készült film is) olyan komplex és szerteágazó, hogy kitárgyalása meghaladná a jelenlegi kereteimet. A filmben található méltán híres Another Brick in the Wall (Part2) című számhoz készült klipp viszont önmagában is eléggé megmozgatta a gondolataimat ahhoz, hogy abból egy kerek iromány szülessen.               Hamarosan… ","categories": ["music"],
        "tags": ["Pink Floyd","Wall","Fal","szabadság","keretek","rabság","iskola","lázadás"],
        "url": "https://justthebek.github.io//music/2024/08/11/pink-floyd-the-wall.html"
      },{
        "title": "Mindnyájan drogosok vagyunk.",
        "excerpt":"Gondolatok a függőségekről a Rekviem egy álomért című film kapcsán. A filmről röviden Harry Goldfarb egyetlen pénzszerzési lehetősége, hogy rendszeresen eladja anyja tévéjét, akinek a TV nézés élete egyetlen értelme és legfőbb szórakozása. A pénz heroinra kell, a TV pedig azért jó üzlet, mert Harry anyja úgyis mindig visszavásárolja. Harry édesanyja, Sara egy más világról álmodik. Mindent megtesz azért, hogy bekerülhessen kedvenc TV show-jába. Személyes élmények Hamarosan… ","categories": ["film"],
        "tags": [],
        "url": "https://justthebek.github.io//film/2024/08/11/requiem.html"
      },{
        "title": "Superman nyálcsorgatva alszik.",
        "excerpt":"Gondolatok a hidegháborúról, a médiapolitizálásról és a globalizált világról a Genesis Land of Confusion című száma kapcsán.               Hamarosan… ","categories": ["music"],
        "tags": ["Genesis","Land of Confusion","Phill Collins","hidegháború","Ronald Reagan"],
        "url": "https://justthebek.github.io//music/2024/08/13/genesis-land-of-confusion.html"
      },{
        "title": "Az idő mindent elpusztít?",
        "excerpt":"Gondolatok a hétköznapi ember által megélt rendszerváltásról és az idő természetéről az Animal Cannibals Minden változik című száma kapcsán.               Hamarosan… ","categories": ["music"],
        "tags": ["Animal Cannibals","Minden változik","Kelet-Európa","Közép-Európa","rendszerváltás","történelem"],
        "url": "https://justthebek.github.io//music/2024/08/14/an-cannib-minden-valt.html"
      },{
        "title": "Mélyfurás a keleti blokk lelkébe.",
        "excerpt":"Gondolatok a kelet-közép-európai ember lelki hontalanságáról a Hobo Blues Band Középeurópai Hobo Blues című száma kapcsán.               Hamarosan… ","categories": ["music"],
        "tags": ["Hobo","Deák Bill Gyula","Radio","Kelet-Európa","Közép-Európa"],
        "url": "https://justthebek.github.io//music/2024/08/15/hobo-blues.html"
      },{
        "title": "Értelmet kell keresni az életnek.",
        "excerpt":"Gondolatok a háborúról a Szakasz című film kapcsán. Sajnos égetően aktuális téma a háború, így hát valószínűleg nem ez lesz az utolsó írásom a témában. A megrázó valóság feldolgozását segítendő, a közelmúltban megnéztem Oliver Stone 1986-os klasszikusát. Mélyen felkavart. A filmről röviden Önkéntesnek jelentkezik a vietnami háborúba az ifjú Chris Taylor (Charlie Sheen). Otthagyja az egyetemet, hogy Vietnámba menjen harcolni egy olyan ügyért, amelyről azt hitte, hazáját és Vietnam felszabadítását szolgálja. A repülőről leszállva azonban máris egy másik világban találja magát. Szakaszát két sokat tapasztalt katona vezeti: Barnes őrmester, akinek sebhelyek szántotta arca híven tükrözi lelke romlottságát, és Elias őrmester, a morál és a tisztesség élő szobra, aki másokkal ellentétben még mindig az első sorban harcol. A két vezető között kibontakozó éles konfliktusban Chris számára hamarosan kirajzolódik a vietnami háború igazi, értelmetlen erőszaktól fűtött képe, amelyben a katonák nem az ellenséggel harcolnak, hanem saját magukkal. Személyes élmények Azt hiszem, már az elején le kell szögeznem, hogy nagy rajongója vagyok Oliver Stone munkásságának. Az amerika lelkiismereteként is aposztrofált rendező számtalan alkotásával bizonyította már számomra, hogy ott van a helye a legnagyobbak között. Stone közismerten erősen baloldali érzelmű, s sokan szélsőségesnek, sőt egyenesen elvakult kommunistának tartják. Én magam sem értek egyet az általa hirdetett összes nézettel, azonban az az éles látás, amellyel képes megragadni a hazáját keresztező ellentmondásokat, s az a szociális érzékenység, amivel minden megnyilvánulásában fellép a társadalmi igazságtalanság és a mindenkori hatalmak elnyomó mivolta ellen, számomra rendkívül imponál, s az esetleges akár általam is túlzónak tartott kijelentéseit is teljesen zárójelbe teszi. Véleményem szerint ugyanis, Stoneról elmondható, hogy bár láthatóan van egy politikai preferenciája, s ennek rendszeresen hangot is ad alkotásaiban, minden cselekedete arra irányul, hogy a hazájának figyelmét odafordítsa egy-egy problémás témára, s ebből valamilyen közös felismerésen alapuló pozitív irányú változást indukáljon. A világtörténelmi nézeteit gyakran kissé egyoldalúnak, illetve leegyszerűsítőnek találom, viszont az Amerikai Egyesült Államokat érintő összes kritikája mélységes önreflexióról és végtelen jószándékról tanúskodik. Mi sem támszatja ezt jobban alá, hogy a klasszikus republikánus-demokrata kűzdelemben bár mindig is megvoltak a maga preferenciái, mégis gond nélkül tudott bármely oldalhoz tartozó elnököket és politikai agendákat vitatni, ha azokat a saját morálja szerint nem érezte helyén valónak. Ez a fősodratú politikától független értelmiségi attitűd pedig több mint imponáló számomra. A rendezőről a Szakasz című film kapcsán érdemes tudni, hogy egy relatív jómódú család gyeremekeként született és nőt fel New Yorkban. 18-évesen ott hagyta a neves Yale egyetemi tanulmányait és Saigon-ba utazott, hogy angolt tanítson fősikolai diákoknak. Húsz éves korában önként belépett az amerikai hadseregbe és maga kérvényezte, hogy küldjék őt bevetésre az akkor már javában zajló vietnami háborúba, holott egyik sem lett volna kötelező számára, a felső fókú képzésben résztvevő fiatalokat ugyanis nem hívta be a háborúba az amerikai kormány. Öt hónapot szolgált a fronton és ezalatt kétszer sebesült meg, felépülése után tovább szolgát, s végül közel egy év aktív háborúban töltött idő után szerelt le, szolgálataiért bronz csillaggal tüntették ki. A Szakasz című film jórészt az ebben az egy évben átélt élményein alapszik.     Az alig húsz éves Oliver Stone géppuskával a vállán a vietnámi dzsungelben.Hosszúnak tűnhet ez a bevezető, de talán érthető, hogy fontosank tartottam tisztázni, kinek a filmjével állunk is szemben és mi is az alkotás keletkezéströténete, ugyanis ha ezzel a háttértudással a fejünkben állunk neki a Szakasz című filmek, a végeredmény még sokkal letaglózóbb. Rájövünk ugyanis, hogy a film főhőseként funkcionáló fiatal Chris Taylor nem más, mint Oliver Stone film béli alteregója, a fiatal, idealista, értelmiségi fiú, aki saját bevallása szerint azért vonult be a háborúba, hogy “ne csak a szegények haljanak meg, s adják vérüket a hazáért és a szabadságért”. Erre persze hamar meg is kapja Chris az első “pofont” egy frappáns válasz formájában, miszerint “így is csak egy gazdag gondolkodhat”. A filmnek nem ez agy egyetlen kritikája a társadalmi igazságtalnasággal szemben. Stone szociálisan érzékeny énje hangsúlyos jeleneteket szentel annak, hogy kitárgyalja, miért is kapta a vietnámi háború a “szegények háborúja” gúnynevet. A fentebb már említett a harcokból kivételezett felsőosztálybeli kölykökkel éles ellentétbe állítja az ország eldugott szegleteiből, nehéz szociális körülmények közül érkező katonákat, akiket ha meg is ússzák a háborút a legtöb ami otthon vár, az egy gyári meló életük végéig. Ennek a szociális igazságtalanságnak egyébként már abban a korban több művész is hangot adott, elég csak a Creedence Clearwater Revival nevű együttes Fortunate Son című számára gondolni, melynek refrénjében a szegény sorból érkezett srác megénekli:  “It ain’t me, it ain’t meI ain’t no senator’s son, son”.               A Chris számára kijózanító események sorozata azonban nem áll meg a bajátrsak általi heccelésnél, a fiú a film egésze alatt szó szerint az életéért kűzd, habár az ellenséggel alíg találkozik. Nincs is rá feltétlenül szüksége, a folyamatos fizikai-és mentális igénybevételnek köszönhetően Chris egyetlen puskalövés nélkül is élet és halál között táncol a vietnámi dzsungel mélyén, a szakaszában időközben kialakuló erkölcsi ellentétek pedig csak tovább mérgezik a helyzetet.     Az ellenséges katonák alig-alig tűnnek fel a filmben, de így is van elég ellenség dzsungelben.Stone filmje kendőzetlenűl ábrázolja a háborút, amelyben bár a végső cél tisztán és érthetően megrajzoltnak tűnik, az annak az elérést szolgáló események egy pillanatig sem mutatnak semmi konzisztenciát. A film - számomra egyértelműen - drámai csúcspontjaként szolgáló jelenetben az amerikai csapatok megérkeznek egy vietnámi falúba, ahol bár nem tudnak szót érteni a helyi lakosokkal, mégis azt gyanítják a közösségnek kapcsolata lehet az ellenséggel. Bár erre nem túl sok jel utal, a nyelvi nehézségek és a felfokozott idegállapot hatására egy helyi asszony és a film antagonistájaként szolgáló – Tom Berenger által megformált - Barns őrmester között a feszültség pattanásig feszül, melynek eredményeként Barns hidegvérrel kivégzi a zaklatott asszonyt. A Willem Dafoe által mesterien eljátszott másik őrmester Elias ezt nem tűrheti szó nélkül, s társának ugrik. A verekedő feleket hamar szétválasztják, s a szakasz vezetése végül a falu felégetése mellett dönt, a lakókat magukkal viszik, eközben a fák sűrűjében még egy nemi erőszakra tett kísérlet is majdnem sikerrel jár. A táborba visszatérve közel polgárháborús hangulat alakul ki a katonák között, s ez később végzetes következményekhez vezet.     A falu felégetése talán a civilek elleni gyilkosság bizonyítékait elemészti, ám a szakasz megosztottságát nem feledteti.Nyoma sincs ebben a filmben a hősies amerikai felszabadítóknak, a média által hófehér lelkűre festett tengerészgyalogosoknak, nem úgy mint az ugyanabban az évben megjelent A zöldaspkások (The Green Berets) című John Wayne nevével fémjelzett szégyenteljes propagandafilmben, melyben Wayne a már tőle jól megszokott vasalt inges cowboy figurát ülteti át a vietnámi környezetbe és állít hamis szobrot az amerikaiak háborús részvételének. A Szakasz ennek pont az ellenkezőjéről tanúskodik. Kegyetlen, s értelmetlen aktusnak festi le a háborút, a benne résztvevőket pedig egyenesen állatoknak titulálja. Na persze nem azért, mert szegények és tanulatlanok – Stone sosem vetemedne az egyszerű, dolgozó emberek ilyen megbélyegzésére – hanem azért, mert a feletteseik tudatosan azzá teszik őket. Egy háborúban ugyanis sosem egyéniségekre, hanem a legősibb öszönökig visszaaljasítótt gyilkológépekre van szükség. S míg a hazaiknak legalább van valamilyen halvány elképzelésük miért is kűzdenek, addig az oda érkezők (megszállók?) még azt sem tudják igazán mi is az amiért az életüket adják.     Chris és társai maguk sem tudják pontosan mit keresnek a dzsungelben, messze a hazájuktól.Összetéveszthetetlenek az áthallások napjaink tragikus eseményeivel és a végeláthatatlan háború szorongató rémképével. Politikai és etnikai konfilktusok által vezérelt proxy-háború, ahol a legtöbbet a megszállt ország civil lakossága szenvedi el, a harcnak pedig nincs előrelátható eredménye. Azt gondolná az ember, eleget szenvedett már az emberiség a történelem során, nincs már itt kedve senkinek sem a gyilkoláshoz, és mégis… Stone filmje kitűnően tanúskodik arról, hogyan képes a mindenkori hatalom ember tömegeket a frontra vezényelni és elrendelni, hogy más emberek életére törjenek, egy előre megkonstruált ideológiai hazugság alapján. Elias őrmester, a film erkölcsi súlypontja maga fogalmazza meg egy jelenetben, hogy bár egykor még hitt abban, hogy a jó ügyért harcolnak, ezeket az ábrándokat már rég elengedte.     Áthallások mindenhol. A buldózeres jelent a Bergen Belsen-i koncentrációs tábor felszabadítását megörökítő dokumentumfilmet idézi.Furcsa és érthetetlen működése ez a kolletkív tudattalannak, hogy bár a szíve mélyén úgy vélem nagyon sok ember érez úgy, mint Elias, az események, s a kollektíva nyomására mégis mind  újra és újra Barnsokká változunk, s képesek vagyunk egymás életére törni, holott a tudatunk ezt nem akarná. Ahogy Karinthy is megírta, mindenki Krisztust engedné szabadon, de a tömeg együtt mégis Barabást kiált. Azt gondolom ebben rejlik a háború igazi rejtélye. Emberek, akik nem is ismerik egymást, jó eseteben soha semmi konflikutusk nem volt egymással – hacsak nem valami előre legyártott ideológia okán gyűlölik egymást –, hirtelen mégis a front két szembenálló oldalán találják magukat, s minden további nélkül képesek egymást kiírtani. A Szakasz legnagyobb tanulsága nem az, hogy a háború maga  a pokol, ezt talán a legtöbben a film megtekintése előtt is tudják. Hanem sokkal inkább az, hogy rávilágít, egy háború sosem lehet tisztességes, ha egyszer elkezdődött. Mindegy milyen célból indult, ha egyszer belekerülünk, nincs kiút az erkölcsi megigazulás felé. Bob Dylan “With God on Our Side” című dalát juttatja eszembe, melyben a szerző végig arról énekel, hogy akáhány háborút is vívott az USA, Isten mindig az ő oldalukon állt. Az utolsó sorban azonban felébred benne a kétely, s csak ennyit mond, “… ha Isten a mi oldalunkon áll, talán meggátolja a következő háborút…”.               Bár a film még mai szemmel nézve is látványos és letaglózó képekkel operál, ereje úgy vélem mégsem a vizualitásban rejlik. Sokkal inkább a lelki folyamatok ábrázolásában és a karakterekben. Bár minden figura egy-egy archetípust jelenít meg, a film mégsem tűnik sablonosnak, vagy didaktikusnak. Ugyanez igaz a végső jelenetre, ahol Chris karaktere a kivonást végző helikopterben ülve monologoizál, s végül arra a következtetésre jut, hogy a túlélők kötelessége az emlékezés, s hogy értelmet keressnek az életnek. Tökéletes zárómondat, szinte még most is itt hallom a fülemben. Értelmet kerseni az életnek… Ha már ide, erre  földre kellett születütnk, akkor az egyetlen amit tehetünk, hogy értelmet keresünk ennek a behatárolt földi létnek, s ezt az egymás iránti kölcsönös tisztelet és szeretet jegyében tesszük. Úgy vélem értelmetlen az igazságot egymás elpusztítása által keresnünk. A harc és halál, önmaguk szülőatyjai és anyjai. Ha visszatekintünk a történelembe, könnyen ráébredhetünk, hogy csaknem minden háború előzménye egy korábbi háború vagy konfilktus volt. Az erőszak mindig újabb erőszakot szül, s természetnél fogva olyan, hogy a vesztest mindig bosszúra készteti. Ha nem tudunk eljutni odáig, hogy elvágjuk valahol az események láncolatát, a dolog önfenntartóvá válik és egyenes úton vezet a ciklikusan bekövetkező kollektív létrontás felé.     Az egész idő alatt szorongatóan szűknek ható film a végén kinyílik és a szemünk elé tárul a háború egyetlen terméke.A külön-külön is eszméletlen erejű jelenetek elgondolkodtató mivolta mellett, talán ez a film legfontosabb üzenete. Az emberi élet értéknek felismerése és egy értelmesebb, békésebb élet utáni vágyakozás, ahol nincs már értelmezve a szövetséges és ellenség fogalma, csak emberek vannak, mind egyformán értékesek, nem azért mert ide, vagy oda születtek, ezt, vagy azt a nézetet valják, hanem azért mert mind emberek, mind felebarátok, s közös sorsra rendeltettek. Jó volna ha ezt legalább a jelenünkben képesek volnánk meglátni, ha már a múltunkban oly sokszor nem sikerült. S talán a jelenkor eseményeinek fényében fontos volna egyfajta öntudatot is kiépíteni magunkban. Ha a harc megindult, már túl késő. Ha a sorozások megkezdődtek már túl késő. Ha a fegyverkezés megkezdődött, az eseméynek már szinte biztosan nem kontrollálhatók. Abban a felvilágosult öntudatban sem szabad magunkat ringatni, hogy mi a “jó” oldalra álltunk. Tény, hogy gyakorta vannak egyértelműen elvállasztható agresszorok és áldozatok. Ezeknek a megkülönböztetése történelmi, s nem utolsó sorban civilizációs kötelesség. Tudja meg mindenki, hogy a XXI. században nem lehet elfogadott fegyverrel rátörni a másikra. Ám úgy vélem tévúton jár, aki megigazulást vár a “jó” oldalra állástól. Mindenki, aki nem tett meg mindent azért már jó előre, hogy elkerüljünk egy háborút, nem jogosult az erkölcsi felsőbbrendűség tiszta vizében fürdőzni. A hatalom természete mindig változatlan, mindig önös célból cselekszik, s az embert pedig a saját eszközének, használati tárgynak tekinti ebben. A változás éppen ezéert az egyén szintjén kell, hogy megkezdődjön, s így kell átterjednie a kollektív tudattalanba. Közös tudássá kell válnia, hogy nem akarunk háborút, nem akarunk egymás életére törni, hogy minket nem kényszeríthetnek harcba. Amíg ez nem foganatosul meg mindkét oldal fejében, amíg létezik olyan embertömeg, aki rávehető a hatalom által arra, hogy harcba száljon, addig nincs remény. Elég ha csak az egyik fél fegyvert ragad, ezzel a másik már az önvédelem helyzetébe kényszerül, s a tragédia ezáltal elkerülhetetlen. Ezen a ponton túl már rég késő a jó megoldást keresni, mert már nem létezik. Megelőző közös munka kell, közös gondolkodás közös tudás és közös, határokon és szemléleteken átívelő értékek. Ezek nélkül a jövő marad az, ami mindig is volt. Filmtörténeti érdekességek A film operatőre a később háromszoros Oscar-díjjas Robert Richardson volt, aki az egyik személyes kedvencem. Richardson, aki a kétezres évek közepe óta Quentin Tarantino állandó operatőre, az egyik legnagyobb névnek számít a szakmában, Stone és Tarantino mellett Martin Scorsesenek is gyakori alkotótársa, de De Niro és Barry Levinson rendezői kezei alatt is fényképezett már. Richardson stílusa az évek során összetéveszthetetlenné vált. Mindig erős, a hangulatot jól kifejező színekkel és kontrasztokkal dolgozik, valamint gyakran használja a védjegyének is számító felülről, vagy hátulról alkalmazott gyakran túlexponált hideg-fehér fényű megvilágítást, amely által bár a karakterek részletei gyakran láthatatlanok, a mozgásuk mégis jól kivehető, drámai ám mégis realista összhatást kelt.     Robert Richardson összetéveszthetetlen védjegye, a hideg-fehér, vakító \"glória\".Ahogy más filmjeiben, Oliver Stone itt is cameo-zik egy rövidke szerep erejéig. A film végi összecsapásban játszik egy magas rangú tisztet, aki egy földbe vájt bunkerből koordinálja az ütközetet egészen addíg, amíg egy öngyilkos merénylő áttörve a vonalakon be nem rohan hozzájuk és fel nem robbantja magát. Izgalmas reflexió Stone részéről. “Akár így is végezhettem volna?” - teszi fel a kérdést a jelenettel.     Oliver Stone rövid cameója, ha már a fiatal énjét Charlie Sheen játsza.Oliver Stone-hoz hasonlóan Francis Ford Coppola is elkészítette a maga vietnámi háborús eposzát Apokalipszis most (1979) címmel. A szintén klasszikusnak számító grandiózus alkotás érdekessége, hogy a főszerepét Martin Sheen játsza, aki a Szakaszban főszerepet játszó Charlie Sheen édesapja.     Martin Sheen az Apokalipszis most című filmben.","categories": ["film"],
        "tags": ["Oliver Stone","Szakasz","Platoon","vietnám","vietnámi háború"],
        "url": "https://justthebek.github.io//film/2024/08/22/platoon.html"
      },{
        "title": "Keine Grenzen, keine Zäune!",
        "excerpt":"Gondolatok az európai posztszocialista örökségről és a szabad média jelentősségéről a Rammstein Radio című számának kapcsán. Bár a mai média által túlságosan is átszőtt társadalomban nem tűnhet úgy, de mégis égető szükség van a szabad és független médiumokra, valamint a médiafogyasztási szokásaink privát mivoltának megőrzésére. A Rammstein klippje ennek és a közép-kelet európai népek közös társadalmi örökségének állít emléket.               Szerencsésnek mondhatom magamat, mert a Rammstein az elmúlt öt évben zsinórban rendezett maratoni turnésorozatának legutolsó két évében személyesen is ott lehettem egy-egy koncerten. 2023-ban Budapesten, 2024-ben pedig Koppenhágában élhettem át a zenekar által szinpadra varázsolt komplex audió-vizuális performanszt. Az 1994-ben alapított zenekar komplett karrierje  botrányoktól hangos, így hát nem csoda, hogy szélsőséges reakciókat váltanak ki a közönségből. Nem igen találkoztam még sem élőben sem online, olyan emberrel, aki a Rammsteint kicsit kedveli, vagy kicsit ódzkodik tőle. Általában elvetemült rajongókkal, vagy éppen ellenkezőleg, habzó szájú “hater”-ekkel lehet csak összefutni akár élőben, akár online. A banda tehát megosztó jelenség a zeneipar gyorsan változó palettáján, ám ez a részükről teljes tudatos, a tartalmi alapkoncepció részét képező állapot. A metál és a rock műfaji határain lavírozó együttes – akiket hivatalosan a Neue Deutsche Härte zsánerbe szoktak besorolni – rendszeresen és tudatosan áll bele társadalmilag megosztó témákba és tálalja őket egy még gyakran a témánál is megosztóbb, megbotránkoztató módon. Ezt lehet szeretni, vagy éppen nem szeretni, ám egy biztos, az általuk felvetett témák relevanciája tagadhatatlan. Így van ez a Radio című számukkal is, amely a 2019-es – a rajongók körében csak “Gyufa” néven emlegetett – névtelen albumukon jelent meg.     A \"Gyufa\" néven emlegetett névtelen album borítója.A szám és nagyobb távlatban a zenekar belső motivációinak megértéséhez szükségeltetik némi történelmi ismeret a banda keletkezéséről. A zenekar gyökerei méllyen a Német Demokratikus Köztársaság – NDK vagy németül DDR  – kultúrális és társadalmi struktúráiban gyökereznek. A 2015-ben megjelent zenekar-biográfiájukban a bandatagok maguk is kijelentik, hogy az NDK nélkül nem létezne a Rammstein, hiszen az NDK-s punk zenei szcéna és az azon belüli hálózatok révén ismerték meg egymát a kivétel nélkül keletnémet származású zenészek.  Ám az NDK valami sokkal többet is adott a zenekarnak az ismeretségi hálón kívül. Valamit, amit leegyszerűsítve talán posztszocialista szellemi örökségnek lehet hívni, valamit amit az egész európai keleti blokk megkapott és magában hordoz mind a mai napig. Ezt a keserű és traumákkal átszőtt örökséget talán senki más nem tudta annyira megérteni, feldolgozni  és kifejezésre juttatni, mint a Rammstein.     Berlin, mint az NDK szíve fontos szerepet játszik a Rammstein identitásában.De mire is gondolok, mikor erről a közös európai posztszovjet örökségről írok? Nos tágabb értelemben az egész XX. századot értem alatta, amely lidércnyomásként söpört végig egész Európán és annak is méginkább a közép-keleti régióin. Szinte nincs ezeken a vidékeken olyan család, ahol ne halmozódnának a rémesebbnél-rémesebb történetek. Itt él az emlékeimben, ahogy ifjú koromban édesapám elmesélte, hogyan látták nagyszülei a saját szemükkel, ahogy  a “vörösök” végmentek a falun, s akit ellenségesnek találtak felakasztottak. Pár hónapa rá megérkeztek a “fehérek” s bosszuból szintén felakaszottak párat az általuk ellenségnek ítéltek közül. Szintén itt motoszkál a tudatomban a gondolat, ahogy anyai nagyanyám reszkető hangon meséli, hogyan akarták elvinni az apját ‘56 környékén. Látom szemeim előtt, ahogy az apai dédnagyapám átviszi a villamost a hídon, majd nem sokkal mögötte robbantják fel azt németek, később pedig az oroszok akarják kivégezni, mert a vezetői egyenruháját katonai uniformisnak nézik. De hogy egy közelebbi eseményt mondjak, bevillan a fejembe a történet, ahogy édesapám sorkatonaként őrzi a vasfüggönynek csúfolt határkerítést, ahogy hajnali szirénák zajára ébred, mikor szökött NDK-sok elfogására vezénylik ki, s hogyan kell kivágnia magát feletteseinél, amikor azok arra utasítják, lőjön a magukat megvédeni nem képes szökevényekre, s ő valamely megmagyarázhatatlan okból egyet sem talál el közüllük.     Félreérthetetlen utalás a XX. század erőszakszervezeteire.Röviden összefoglalva, a XX. század a Kelet-Közép Európában élők számára egyet jelentett a véres kezű, autoriter rendszerek váltógazdaságával és két szörnyűséges háborúval. A szűnni nem akaró tragédiák sorozatára végül negyven évnyi szovjet elnyomás tette fel a dicstelen töviskoronát. Az itt élő társadalmak pedig kénytelenek voltak berendezkedni a hosszú elnyomás évtizedeire, hiszen kitörési próbálkozásaikat egészen a rendszerváltásig kivétel nélkül letörték és megtorolták. Ebben az éterben szocializálódott a Rammstein összes tagja és ennek a milliőnek az összes dühét és elnyomott indulatát szívták magukba egészen a berlini fal leomlásáig, a Radio című számukban pedig ezt a frusztrációt öntötték lírai formába. Nem lehet nem párhuzamot vonni a klipp-ben acélbetétes bakancsaikban döngő léptekkel menetelő militáns csapatok és a XX. század bármely erőszakszervezete között. Gestapo, SS, Stasi, hogy csak a német analógiákat említsük. Mind abból a célból lettek létrehozva, hogy a hatalom általi lehető legmagasbb szintű kontrollt gyakorolják a társadalmakra. S mi maradt az egyszerű embernek, akkor, amikor a szólásszabadságát páros lábbal tiporták? A gondolat szabadsága, s a magánélet, az otthon zárt ajtók mögötti védelme. No meg a  nehezen ugyan, de elérhető szabad média. Szamizdat irodalmat olvasni, s terjeszteni nem volt egy életbiztosítás, bármikor megtalálhatták az embernél. Ám a XX. század csodája, a rádiójel jön és megy, eltűnik az éterben, s mindig csak a sugárzás pillanatában létezik, se előtte, se utánna. Megfoghatatlan és bebizonyíthatatlan a léte, ugyan ki tudnán lenyomozni, ha csak nem lakik a szomszédban egy rosszakaró, esetleg egy besúgó. Emlékszem, ahogy édesapám meséli, hogyan hallgatta titokban a nagyapja a Szabad Európa rádiót és hogyan várta nap mint nap a híreket. Nem vélelen, hogy a titkosszolgálatok a XX. század második felétől kifejezetten a magánéletbe való minnél hatékonyabb befurakodást tekintik egyik legfőbb feladatuknak, ahogy erről a klipp is tanuskodik, amikor kisgyermek módjára kulcslyukakon át leselkedő rendőröket ábrázol. A kitaszítottságnak, kívülállóságnak és keretek közé szorítottságnak ezt a folytogató érzését tökéletesen adják át a Lindemann által mesterien megírt versbetét szerű szövegsorok. A frontember már sokszor bizonyította, hogy mesterien használja a német nyelvet és ennél a számnál sincs ez másképp. A játékos szöveget pedig a Rammsteintól megszokott ütős zene kompenzálja, amibe a zenekar későbbi lemezeihez híven előszeretettel kevernek némi szintetizátoros hangzást is. Bár a klipp a Rammsteintól megszokott módon előszeretettel él groteszk, szinte már karikatúrába hajló, börleszk jelenetekkel, ezek mégsem tompítják annak mondanivalóját, sőt ellenkezőleg. Ha az ember mögéje gondol a kikrakikírozott jeleneteknek és figyelmesen hallgatja a szöveget pillanatok alatt ráeszmél, milyen közegben is élték emberek tömegei az életüket a XX. század árnyékos oldalán.     A rádióval folytatott szexuális aktus ábrázolása nem véletlen. Médifogyasztási szokásaink és szabad véleményünk ugyanúgy a privát szféránk részét képezik, mint a szexuális életünk .A mi nemzedékünk számára kifejezetten komoly erőfeszítés megérteni ezt az ingerszegény miliőt, ahol a média olyan szűk terekbe volt beszorítva, hogy értesülni az objektív hírekről szinte alig lehet. Pedig ez volt a minket felnevelő nemzedékek sorsa, s bár mi már nem kellett, hogy megérjük ezt a kort, mégis mi is ezeknek az autoriter rendszereknek az örökségén nevelkedtünk. Egy jogi témájú interjúban hallottam egyszer, hogy a rendszerváltás utáni rendvédelmi intézményekben még hosszú évekig érezhetően tovább élt a Kádár-rendszer levegője. Nos azt hiszem, ez a közoktatás intézményeiről is elmondható. A gyermekkoromban a szabad gondolkodásomért kapott retorziók általi traumáim feldolgozásában az segített a legtöbbet, hogy megértettem, a tanári autokrácia és a gyakorta poroszos nevelés nem a semmiből fakadt. A Y és Z generáció nevelési módszertanában meghatározó szerepet játszott a minket felnevelő nemzedékek szocializációja, az autokratikus világrend, amelyben ők felnőttek. Ilyen módon a rendszer és a XX. század tovább élt és él a mai napig az azt elszenvedők és általa megnyomorítottak, valamint leszármazottaik lelkében, mindaddig, míg generációról-generációra el nem kopik, s ki nem vész végül teljesen. Ez a hatás az, amit európai posztszocialista örökségnek nevezek. Ez az, ami megborzongat, amikor ezt a dalt hallom, melynek hatására az összes megélt és a génjeimben örökölt emlékem feltör belőlem. Ennek hatására történt meg velem, hogy a budapesti koncerten - a dal egyértelmű csúcspontján – extatikus állapotban, szinte önkívületben ordítottam együtt Lindemann-nal, hogy “Keine Grenzen, keine Zäune” (nincsenek határok, nincsenek kerítések). Talán sosem ordítottam ilyen erővel életemben. Benne volt abban az üvöltésben minden, az őseim által elszenvedett XX. század, cikázó gondolatok szüleimről, akik a fiatalkorukat a vasfüggöny árnyékában élték le, s a saját fiatalkori igazságérzetemet ért – az elődök traumájához képest eltörpülő – sérelmek, egyszóval az egész posztszovjet örökségünk.     Keine Grenzen, keine Zäune! - üvöltötte Till Lindemann teljes torokból 2023-ban Budapesten.Mellesleg pont ez az örökség az, ami minket olyan sokszor eltávolítt szerencsésebb sorsú nyugati szomszédainktól. Osztrák kollégáimnak - akik szintén Rammstein kedvelők - ecseteltem egyszer, hogy miért is a Radio az egyik kedvenc számom, mire ők csodálkozva néztek rám, hogy bár zeneileg nem rossz szám – mi az hogy nem rossz, fenomenális.. –, de vannak a bandának ennél jobb számai is. El kellett nekik magyaráznom, hogy is mentek a dolgok tőlük keletre a média szabadsággal. Megdöbbentő felismerés, mennyire nem tudjuk mink is van, ha az mindig is a birtokunkban volt, ha sosem kellett kűzdenünk érte, ha az őseink kűzdelmei olyan messzinek tűnnek, hogy már nem is ismerjük őket. Az elnyomásról tanúskodó aspektus mellett a dal másik fontos erénye, pont ebben rejlik. Felhívja a figyelmünket, mekkora kincs is a szabad média, s milyen nehezen volt csak hozzáférhető a korábbi generációk számára. A klipp vége felé a zenekar tagjai a rohamcsapatok számára érinthetetlenné vállnak, hiszen lényük inmár nem pusztán fizikai. A kultúra, amelyet sugároznak az éterben lebeg, ott van minden otthonban, a gondolat elültetett csírája, a szellemi szabadság nem zárható fizikai keretek közé. Egyelőre legalább is így van, s bizom benne, sosem jön el az a kor, ahol már az emberi tudat is elemzésre váró adathalmazzá silányul.     Hiábavaló a nyílt erőszak alkalmazása. A zenekar tagjai áttetszőek. Sugárzott kultúrájuk a szabad média által megállíthatatlanul terjed az éterben.További intő jel a jelenkor nemzedékeinek a rádió, mint eszköz szimbólikus parnasszusra emelése. Technológiailag egy rádió bár jóval egyszerűbben működik egy lapos TV-nél, vagy az internetnél, ellenben műszaki tulajdonságainak köszönhetően hallgatása sokkal nehezebben lenyomozható, mint az online böngészés, melynek kis túlzással minden pillanata archiválásra és analizálásra kerül. A technológiai óriáscégek ma jó eséllyel több adattal rendelkeznek a társadalmakról, mint az összes a XX. században tevékenykedő hírszerző ügynökség együttesen rendelkezett. Égbe kiáltó figyelmeztetés ez számunkra, hogy ne higgyük azt, a szabad média önmagától járó alapjog. Az álhírek, manipulált médiumok és tömeges megfigyelések korában az elnyomás úgy is kiépülhet, hogy mi azt hisszük, a szabad sajtót fogyasztjuk. A technológiai fejlődés és az internet kora bár az információ áramlás egy soha nem látott szabadságát hozta magával, téved, aki azt hiszi, hogy ez a médium nem szorítható korlátok közé. Itt a szabad világban talán nem szembesülünk vele, de nálunk kevésbé szerencsés országokban - például Kínában vagy Oroszországban - az internet már most kő kemény cenzúra alatt áll, mi több államilag működtetett hálózatok dolgoznak állhírek és propaganda anyagok napi szintű, tömeges terjesztésén. Ha pedig azt hinnénk, hogy ezek a dolgok minket nem érintenek, javaslom mindenkinek ajánlottan kötelező “olvasmányként” az Edward Snowden életéről készült filmeket vagy dokumentumfilmeket, melyekben lerántják a leplet az amerikai hírszerzés globális, a magánélet legmélyebb rétegeit is érintő hírszerzési tevékenységéről. Ha azt hisszük az internet korában a média már nem megregulázható, nagyot tévedünk. Éppen ezért értékelnünk kell mindazt, amit a vérzivataros XX. században eleink kiharcoltak számunkra, s egy lépéssel sem szabad hátrébb lépni megszerzett jogainktól. Az okunk erre nagyon is egyszerű, itt él még velünk a már annyit emlegetett XX. századi szellemi örökség, a génjeinkbe van írva, az őseink megélésein alapszik. A Rammstein pedig gondoskodik róla, hogy ez az örökség még sokáig velünk is maradjon.     Nem szabad hagynunk, hogy korábban megszerzett jogainkat elvegyék. A médiaszabadság arra is kiterjed, hogy titokban marad-e milyen médiát fogyasztunk.","categories": ["music"],
        "tags": ["Rammstein","Radio","Keleti blokk","Kelet-Európa","rádió","diktatúra","Lindemann"],
        "url": "https://justthebek.github.io//music/2024/08/23/rammstein-radio.html"
      },{
        "title": "Atyák vétkét a fiakon",
        "excerpt":"Gondolatok a figyelem-és szeretethiányos neveltetésről és a politikai elit önjelölt messianizmusáról a W. című film kapcsán. A filmről röviden George Walker Bush (New Haven, Connecticut, 1946. július 6. –) az Amerikai Egyesült Államok 43. elnöke 2001. január 20. és 2009. január 20. között. George H. W. Bush korábbi elnök és Barbara Bush legidősebb gyermeke, Jeb Bush volt floridai kormányzó bátyja. 1995 és 2000 között Texas állam kormányzója volt. 2001-ben Bush adócsökkentési tervet írt alá. A szeptember 11-ei terrortámadás után országa hadseregét Afganisztán lerohanására utasította és világméretű terrorizmus elleni harcot indított. 2002-ben új közoktatási törvényt iktatott be. 2003-ban az ENSZ és a kongresszus beleegyezésével megtámadta Irakot nukleáris és vegyi fegyverek birtoklása vádjával. Bush és a republikánusok a 2004-es kampány során elkötelezték magukat az iraki és afganisztáni hadműveletek kapcsán, a terrorizmus elleni harcban a hatóságoknak - a lakosság és más nemzetek tömeges megfigyelésére - széles jogkört biztosító USA PATRIOT törvény meghosszabbítása, továbbá az abortusz és az azonos neműek házasságának betiltása valamint a szociális és az egészségügyi rendszer megreformálása mellett. Ezen felül ellenezték azt, hogy a kormány törvénnyel szabjon gátat a szén-dioxid-kibocsátásnak. Újraválasztása után számos kritika érte főként az elhúzódó iraki háború, a kormány költekezése és az illegális bevándorlás miatt. Nyolcéves hivatali ideje alatt az amerikai történelem legtámogatottabb és az egyik legnépszerűtlenebb elnöke is volt. A film az ő életébe enged betekintést és a magánéleti nehézségeivel párhuzamba állítva ábrázolja későbbi politikai cselekedeteit. Személyes élmények Azt hiszem az Oliver Stone munkásságával kapcsolatos véleményemet nem szükséges bemutatnom, lévén az oldalt indító poszt pont az ő rendezésében készült Szakasz című filmmel foglalkozott. Így nem fecsérelném az időt, hogy megismételjem a rendezőt illető állásfoglalásomat, aki kíváncsi rá, az előbb említett posztban elolvashatja. Fontosnak tartom viszont megjegyezni, hogy nem áll szándékomban az oldalt egyoldalú tartalommal megtölteni. Az ok, amiért most mégis ugyanannak az alkotónak egy másik filmje kerül terítékre jóval prózaibb. A kenyér is frissen és melegen a legízletesebb, én pedig alíg pár napja láttam ezt a filmet, ami teljesen magával ragadott. Így hát gondoltam, mikor, ha nem most írjak hát róla. A téma amúgy is szomorúan aktuális.     A közelketel destabilizációját követő tömeges népmozgás nem újkeletű. A régióban több ország is közel fél évszázada háborúk súlytotta terület.Ez a 2008-ban készült filmalkotás valami egészen kivételesre vállalkozik. Úgy kíván életrajzi portrét adni egy - a film elkészülésének idején még hivatalban lévő - amerikai elnökről, hogy a fókuszt nem a történelmi eseményekre és nem is az elnök politikai lépéseire, vagy a háttérben meghúzódó játszmákra helyezi. Ezeket csak keretként és eszközként használja arra, hogy bemutasson egy kisiklott emberi életet, egy roncs személyiséget, és azt, hogy ezek a - javarészt fiatalon kialakult - személyiségtorzulások hogyan vezettek később azokhoz a döntésekhez, amelyek az egész világot örökre megváltoztatták. S bár a film nem bánik kesztyűs kézzel az egykori elnökkel, egy pillanatra sem démonizálja, vagy festi le megtestesült gonoszként. Sokkal inkább egy a világban a helyét nem találó, kallódó embernek ábrázolja, aki egész életében a családja szeretete és büszkesége után epekedik mindhiába. A film legnagyobb erénye pedig pontosan ez az újfajta megközelítés, amelynek hála egy megtörént, az aktuális politikai eseményeknél sokkal fontosabb téma bontakozik ki a háttérben és lép szép lassan előtérbe. Ez pedig a figyelem-és szeretethiányos nevelés problematikája, ami generációktól és országhatároktól függetlenül érinti rengeteg ember életét.     Egy traumákkal felnőtt ember, ha hatalomra jut, jó eséllyel a mútlbéli sebei által vezérelt döntéseket fog hozni.Úgy vélem ezt a jelenséget mindenki jól ismerheti, mert ha - szerencséjére - elszenvedője nem is, de szemtanúja mindenki volt már a George W. Bush-éhoz hasonló emberi életeknek. A történetek mintázata legtöbbször azonos. Adott egy gyermek, akit a családja nem hagy kibontakozni, aki nem a saját életét éli. A személyisége és lénye nem természetes úton, a körülötte lévő világ megtapasztalásának, kísérletezések és önfelfedezési próbálkozások következtében alakul ki. Ehelyett a gyermek még épp csak formálódó személyisége folyamatosan satuba van szorítva a saját vágyai és a család által diktált elvárások és normák között. Még problémásabb, hogy ezek az elvárások legtöbbször még a szülők fejében is elég artikulálatlan formában léteznek. “Tanuljon jól, nyerjen felvételt egy jó nevű egyetemre, legyen jól kereső, elismert szakmája” - hangzik el sok szülő szájából. Persze, hogy mi számít jól tanulásnak, probléma-e, ha egy gyermek egyik, vagy másik tantárgyból nem teljesít jól, vagy akár gond-e ha kiderül, hogy az iskolapad egyáltalán nem az ő terepe. Mind-mind meglehetősen definiálatlan határvonalak. De ugyanígy sok családban meghatározatlan az is, hogy mi a valódi célja ezeknek az elvárásoknak. Valóban csak a szülői szeretet és a gyermek jóléte iránt érzett aggodalom hajtja ezeket az elvárásokat, vagy szerepet játszik ebben a szülők a gyermek sikerei általi önmegvalósításának vágya is? Vajon a saját életét, a saját útját járja a gyermek, vagy egész életében kényszerpályán sodródik, mert nem engedheti meg magának a szigorúan definiált útról való letérést? Persze nincs azzal semmi gond, ha egy családnak van értékrendje, normái és ezek szellemében igyekeznek nevelni a gyermeküket is. Ahogy az sem probléma - sőt sokkal inkább megsüvegelendő - ha a szülők igyekeznek a legjobbat megadni a gyermeküknek. Ám ha eközben nem veszik észre a gyermek saját igényeit, ha törekvéseiket nem a gyermek iránt érzett önzetlen szeretetből, hanem saját elvárásaiktól vezérelve teszik, valójában úgy ártanak a gyermeknek, hogy közben azt hiszik, a javát szolgálják. Az önzetlen szeretet nem pótolható anyagi természetű gesztusokkal, ahogy a figyelem sem.     Aki nem kapja meg a családtól, az a világtól várja majd a szeretetet, a figyelmet és az elismerést. Vajon mekkora esélye van rá, hogy megkapja azt, amire mindennél jobban vágyik?Pedig pont a figyelem az, amelyben rengetegen hiányt szenvednek gyermek- és fiatalkorukban. A felnőtté érés útján járó teljes értékű ember helyett problémának érzik magukat a család szemében. Mégpedig azért, mert maga a család is egy folyamatos megoldásra váró problémasorozatként tekint rájuk. Sokak kénytelenek megélni azt, hogy felmerülő személyes problémáikra a szülők egy gyors és pragmatikus megoldást keresnek, s eközben teljesen figyelmen kívül hagyják gyermekük figyelem, elismerés és törődés iránti igényeit. Sokaknak ismerősek lehetnek a következő mondatok: “Nem megy a matek az iskolában? Apának nincs ideje rá, hogy ezzel foglalkozzon, majd keresünk egy tanárt, akihez beadunk, ő majd megoldja”. “Nincs pénzed? Nem találsz magadnak megfelelő munkát? Majd Anyád régi munkahelyét felhívjuk, nem-e tudnak csinálni neked egy helyet”. Elsőre jól hangzó, támogató kijelentéseknek tűnhetnek. Ám nem mindegy, hogy hangzanak el és milyen kontextus övezi ezeket a mondatokat. Vajon érzi-e az a gyermek, vagy fiatal, hogy a szülőket érdekli az ő problémája? Esetleg csak azt látja a szülein, hogy nehézségként tekintenek rá és a problémáira, majd a lehető legrövidebb úton szabadulni akarnak a gondtól, nem akarják megérteni és odafigyelni rá. A film egyik legerősebb jelenetében az alig 25 éves W. meglátogatja az apját a kitüntetésektől és díjaktól hemzsegő irodájában. Az idősebbik Bush pedig hezitálás nélkül a szemére veti, hogy bármit is intézett eddig a számára, bármilyen iskolába, állásba vagy pozícióba juttatta be, az ifjú Bush nem tudta ott megállni a helyét. Nem tartott ki és ezzel szégyent hozott a család nevére. Hosszú és fennkölt szónoklatot intéz fiához arról, hogy a család kemény munkával szerezte a hírnevét és még az öccse is kitüntetéssel diplomázott. Egyedül ő az, aki nem találja a helyét. A baseballal kapcsolatos ambícióit nevetségesnek titulálja, félresikerült afférját egy - általa rangon alulinak tekintett - fiatal lánnyal pedig csupán újabb megoldásra váró problémának tekinti. Közben egy pillanatra sem mutat érdeklődést annak irányába, vajon a fia miért nem találja a helyét az életben, vajon mi a kallódásának és kicsapongásának valódi oka? A csalódásának és a családi hírnév befeketedése iránt érzett aggodalmának hangot adó apa karaktere végigvonul az egész filmen és még az őszülő halántékú, az iraki háborút követő ellentmondások közt őrlődő regnáló elnök W.-t is kísérti.     Az ifjú Bush lesütött szemmel hallgatja apja szónoklatát.Az idősebbik Bush azonban még sokkal rosszabbat is tesz annál, hogy gyermekére csak szimpla megoldásra váró problémaként, egy, a zsúfolt munkanapok közti újabb feladatként tekint. Ugyanis a fiát még akkor sem képes igazán értékelni, amikor az végre beáll a sorba és elkezd a számára tetsző életmódot folytatni. Felkéri - alkohol gondjaiból az egyházi élet felé menekülő - fiát, hogy legyen elnökválasztási kampányfőnöke. A fiú meg is tesz mindent - amit a populista médiapolitizálás boszorkánykonyhájában segédeivel közösen kifőztek - annak érdekében, hogy az apja győzelemre jusson. Ám az idősebb Bush még ekkor és a győzelem után is csak szűkszavúan mond köszönetet fiának, s csupán azt érezteti vele, hogy ott és akkor végre büszke tud rá lenni, hiszen neki megfelelő módon éli az életét. Ám hiába az általa sikerre vitt kampány, az ifjú Bush nem érez kiteljesülést. Árnyékharcosnak érzi magát, akire senki nem fog majd emlékezni, valódi elsimerést és odafigyelést pedig a sikerek dacára sem kap családjától. Éppen ezért nem sokkal később továbblép - s bár fiatalon még fogadkozott, nem érdekli a családjában olyan népszerű politikai pálya - apja újraválasztásának bukása után texasi kormányzónak indul, hogy ezzel bizonyítson magának és persze a tudatalattijában ott motoszkáló apjának. Azt, hogy ezzel csupán a saját egóját és a család elismerését hajszolja semmi sem bizonyítja annál jobban, mint hogy kezdetben az újságírók kérdéseire semmilyen konkrét válasszal nem tud szolgálni a programját illetően. Nincs konkrét politikai víziója, a cél ugyanis nem a közügyek szolgálata, hanem egy magas presztízsű pozíció megszerzése és ezáltal saját lelki sebeinek gyógyítása. Ennek érdekében pedig újfent a populista politika eszközeihez nyúl, tanácsadóival pedig kidolgozza a tökéletes receptet a választási népszerűség maximalizálásához. A siker nem marad el, ahogy az újabb pofon sem. A győzelmi beszédére készülődve meglátogatja őt az apja, aki továbbra is csak szűkszavúan ad hangot elégedettségének - azt is jórészt egy levél formájában teszi - s még ebben az ifjú Bush számára fontos pillanatban is az öccse vereségén bánkódik, ha akad egy szabad perce a gondolataiba merülni. A győzelmi sikertől megrészegülő és a csalódásaitól szabadulni nem tudó W. pedig néhány évvel később még nagyobb ambíciók kergetésére szánja el magát, elindul az Egyesült Államok elnöki székéért. Ám hiába a győzelem és a világ legnagyobb gazdasági és katonai hatalmának irányítása, W. még az ovális irodában is családi démonaival kénytelen harcolni.     W. a populista médiapolitizálás minden eszközét ügyesen hadra fogta apja kampányában. Mégis szűkszavú jutalomban részesült csak.Az egyetemi évektől az elnökválasztásig futó jelenetekkel párhuzamosan vágva láthatjuk a filmben a 9/11 utáni terrorizmus elleni harcban elmerülő és az iraki háborúra készülődő Bush kormányzatot és annak belső dinamikáit. Ezek a jelenetek a film utolsó harmadában nyernek igazán értelmet, amikor a lineárisan haladó események utolérik a film idősíkjának jelenében játszódókat. Ekkor ráeszmélünk, hogy az éppen Irak lerohanására készülődő, a hatvanadik életévét lassan betöltő elnök felnőtt testében továbbra is egy az apjával harcoló kamasz fiú lakozik. Miközben a szálakat a háttérből irányító Dick Cheney és társai gazdasági számítások, hatalmi spekulációk okán látják égetően szükségesnek a háború megindítását - s mindent meg is tesznek azért, hogy erről az elnököt is meggyőzzék - az ifjabbik Bush még mindig az apjával harcol. Immár nem megbecsülést akar magának kivívni - legalább is kifelé öntudatosan ezt mutatja -, hanem sokkal nagyobb ambíciókat dédelget. Túl akar tenni az apján, meg akarja haladni annak tetteit és be akarja bizonyítani, hogy ahol az apja gyenge volt, ott ő erős tud lenni. Az idősebbik Bush ugyanis nem vonult be Irakba, miután az Öbölháborúban legyőzte Szaddám Huszein Kuvaitot lerohanó csapatait és ezzel hatalmon hagyta őt. Fia ezt már akkor hibának tartotta és ennek tudta be apja Bill Clintonnal szembeni választási vereségét. Ennek hatására pedig apaképe gyökeresen megváltozott. Gyenge és döntésképtelen vénembernek kezdte látni az apját, s úgy érezte azzal, hogy bevonul Irakba - amihez az apja nem volt elég erős - és azzal, hogy legyőzi a család régi ellenségét, föléemelkedhet az apjának, s ezáltal végre elnyerheti a család elismerését. Így, hogy a személyes motiváció a rendelkezésére állt, a kabinet olajérdekeltségekkel rendelkező tagjainak - mint Dick Cheney akkori alelnök, vagy Donald Rumsfeld akkori védelmi miniszter - már nem volt nehéz dolga meggyőzni őt a háború szükségességéről, aki egyébként jól felfogott belpolitikai érdekből is az Irak elleni fellépés oldalán volt. Ami pedig ezután következett, az már ismeretes.     A fordulópont: az elbukott elnökválasztás. Ahol W. először látta az apját gyengének és érezte úgy, eljött az ideje, hogy megmutassa ő többre hivatott nála.Irakot gond nélkül legyőzték, a Huszein rezsimet pedig megbuktatták, Amerika a győzelmet ünnepelte, Bár tagadhatatlan, hogy az országban a diktatúra éveiben szörnyűséges embertelenségek zajlottak, a háború megindításának okaként megnevezett tömegpusztító fegyverek és terrorista kapcsolatok jelenlétére még csak közvetett bizonyítékokat sem találtak. A Bush kormányzat egyiket sem tudta bizonyítani. Ellenben a gyors győzelem árnyékában kiépültek olyan szélsőséges gerilla mozgalmak, amelyek az USA csapatai ellen kezdtek véget nem érő harcot folytatni, ezzel káoszba és instabilitásba taszítva az országot. Nem mellesleg ennek a destabilizálódásnak és a szintén a Bush kormányzathoz köthető afganisztáni konfliktusnak a következménye a napjainkban Európában tapasztalható, a térségből érkező tömeges bevándorlás egy jó része, valamint a térségben jelen lévő iszlamista terrorszervezetek felvirágzása is. Ezen a ponton pedig több mint aktuálissá válik a dolog, mivel ezekkel a problémákkal itt és most a mában kell megküzdenie többek közt a mi nemzedékünknek, ami megdöbbentő annak fényében, hogy jómagam a háború kitörésének évében öt éves voltam. Az egészből pedig pár belém égett öntudatlanul elkapott hírfoszlányon kívül semmit nem fogtam fel akkoriban, amíg boldogan LEGO-ztam gyerekszobám szőnyegén. Most húsz évvel később pedig én, azaz mi isszuk meg a levét annak, amit a nagypolitika akkoriban sötét hátsó szobákban kisakkozott, de még inkább annak, amit az idősebb George Bush és neje az ötvenes évektől a fiuk nevelésében elrontottak.     \"Mégis minek forduljak egy gyene apához, mikor van egy sokkal erősebb odafent?\" - mondja W. bizonygatva azt, hogy az apja már nem áll felette, s ő maga pedig csak magának az Istennek tartozik elszámolással.Nem véletlen ennek a posztnak a címválasztása. Az atyák vétkeit ugyanis az utódaik szenvedik meg. S ahogy az idősebb Bush kudarcos apaságának minden vétkét a fia szenvedte meg, úgy szenvedi meg a mi nemzedékünk az apja ellen harcoló, az ő legyőzéséért minden határon túl menő ifjabb Bush szeretetért és figyelemért való küzdelmének eredményeit. Mert a szeretet és az odafigyelés, a gyermek igényeivel való törődés nem pótolhatók anyagi gesztusokkal és a szülők által görcsösen elképzelt jövőkép beteljesítését elősegítő cselekedetekkel sem. George W. Bush esete precedens. Félrecsúszott életének hatása, mint említettem világméretű, ám a konkrét eseményeknél is fontosabb annak szimbolikus mivolta.  Nem kivétel, hanem maga a szabály, s így generációk számára kell, hogy tanulságul szolgáljon. Ha egy gyermek nem érzi azt, hogy önmagáért szeretik, hanem azért, hogy beteljesítse a családi elvárásokat, ha azt érzi, hogy nem teljes értékű emberként, hanem problémaként tekintenek rá, és ha a család elismerését még a sok keserűség és vakvágányra terelt élete árán kivívott sikere sem képes úgy kivívni, hogy otthon a szemébe nézzenek és őszintén fejet hajtsanak előtte, az a gyermek menthetetlenül sérült lesz. A saját családjának áldozata marad, aki jó eséllyel egész életében képtelen lesz szabadulni ettől az átoktól.     W alig tudja leplezni csalódottságát, amikor az apjával folytatott beszélgetés során csupán egy némileg lekicsínylő vállveregetésben részeül, miután megvalósította a baseballal kapcsolatos nagy álmát.Ám bár a család felelőssége elvitathatatlan abban, hogy felnőt korára mivé válik egy gyermek, ennek ellenére mégsem lehet a későbbi felnőtt személy döntéseit és minden hibáját a családján számonkérni és a felelősséget teljes mértékben áthárítani rájuk. Attól kezdve, hogy egy ember felnőtté válik, elszakad a családjától és a maga útját kezdi járni, a tetteiért is önmagának kell felelnie. Hiszen ez a felnőttség definíciója: a felelősségvállalás képessége és kötelezettsége. A legfőbb és talán legnehezebb feladat, amit egy felnőtté váló emberre hárul, pont az, hogy felimserje saját személyiségének visszás vonásait, ráébredjen arra, hogy ezek honnan fakadnak és kidolgozza, milyen úton tud ezektől szabadulni. Ennek az útnak a során egy teljes értékű felnőtt ember rá kellene hogy döbbenjen arra is, hogy milyen a családtól kapott rossz mintázatokat és sérüléseket hordoz magában és képesnek kellene lennie arra, hogy ezeket feldolgozza és meghaladja. Aki ezt nem teszi meg - ha egyedül esetleg nem is képes rá, akkor akár külső segítséggel - az pont a felnőtté válás legfontosabb lépését mulasztja el, képtelen ugyanis önmagával szembe nézni és önmaga rossz tulajdonságaival leszámolni. Így pedig örökké gyerek marad, aki bár a törvény és a társadalom szemében felnőttnek számít, személyisége azonban egy a felnőtt- és a gyermeklét közti állapotban ragad. Ez persze nem egy pillanatnyi döntés kérdése, hanem egy hosszadalmas út, amit az ember adott esetben egy életen keresztül kell, hogy taposson. Senkitől sem várható el, hogy évtizedes személyiségképző mintázatokkal napok alatt leszámoljon. Ám aki erre az útra rá sem lép, s egész életében gyermeki életet él, az biony súlyos károkat okozhat önmagának és a közvetlen környezetének. Még problémásabb az ügy, ha valaki ilyen fel nem dolgozott traumákkal adja arra a fejét, hogy közhatalmat gyakoroljon, ezátlal emberek tömegeinek életét mételyezve meg.     \"Minden nemzetnek döntést kell hoznia. Vagy velünk van, vagy a terroristákkal\" - mondja W. elhíresült beszédében. A hangvétel az 50-es évek Magyarországát is idézhetné, az előadásmód pedig egy felnőtt testbe zárt dacos gyermekre hajaz. Már pedig a film tanusága szerint pont ez volt a helyzet az ifjabbik Bushsal is. A családi traumáktól szabadulni képtelen és azok elől a hatalmi előretőrésbe menekülni próbáló fiú ötvenöt évesen, őszülő halántékkal lett elnök. Ám hiába a deres fej, elnöki évei alatt mégis egyedül a családnak való bizonyítási kényszere és - a politikai elitre oly gyakorta jellemző - önjelölt messianizmusa mozgatták. Ez a második aspektus felettéb érdekes, hiszen Stone koncepciója szerint ez egyenes ági következménye a családból hozott mentalitásnak és a - traumák okozta útkeresés közben - mentőövként magára szedett primitív vallásosságnak. A film több alkalommal is kitér rá, hogy a későbbi elnök még relatív fiatalon, az alkohol függőségtől való szabadulás reményében talált rá a hitéletre, ám azt mindvégig felszínesen és meglehetősen széles, már-már émelyítő gesztusokkal gyakorolta. Hitében semmi elmélyültséget, vagy éppen belső útkeresést és önismereti próbatételt nem látni. Az egész sokkal inkább tűnik pótcselekvésnek és PR akciókra használt öntetszelgésnek. Az ifjabb Bush ugyanis viszonylag hamar Isten által elhívott embernek kezdte érezni magát, akinek minden gondolata és cselekedete a felsőbb hatalomtól származik és annak tetszése szerint való.     A film során W. minden fontos elnöki döntés után látványosan imádkozik és kollégáit is ugyanerre kényszeríti. Vallásossága azonban végig manírosnak és valódi mélységet nélkülzőnek hat.Nem egyedi jelenség ez sem. A történelembe visszatekintve hamar észrevehetjük, hogy a vallási szimbólumokra és istenségekre hivatkozás számtalan rendszerben az uralkodó osztály legitimáció képzésének legfőbb eszköze volt. Ez hatványozottan igaz az európai gyökerű társadalmakra, ahol a keresztény értékvilágra hivatkozás évszázadokon át volt a hatalom legfőbb tartópillére. Ennek során az eredeti tanítás belsőségre, önvizsgálata és egymás iránti szeretete sarkalló magvát kivályták és a külsőségekre, a kontextusukból kiragadott vagy átideologizált elemkere építettek hatalmi struktúrákat. Ez a gyakorlat pedig - ahogy a film is tanuskodik róla - nem szűnt meg az európai gyökerű társadalmak demokratizálódásával sem, a politikai és gazdasági elit a magáévá tette és mind a mai napig gyakorolja. Az Istentől való elhivatottság érzete persze egy idős az emberi létezéssel. Ám érdekes, hogy míg sokan erre alázatos szolgálatként és az egójuk egy magasabb princípiumnak való alárendeléseként tekintenek, addig mások ebben a hatalom gyakorlására és önkényre feljogosító jelvényt látnak. Saját isteni elhivatotságuk valójában az egójuk meghosszabbítása egészen a mennyek parnasszusáig. A film egyik korai jelenete pedig ékesen tanúskodik a politikai és gazdasági elit ezen mentalitásáról. A kollégiumi beavatásán bár a fiatal Bush fogadkozik, hogy őseivel ellentétben nem kíván politikai pályára lépni, mégis büszkén sorolja fel minden felmenőjét, akik a politika magas polcaira kerültek. Teszi mindezt egy csapat hozzá hasonló újgazdag ficsúr társaságában, akik nem látnak tovább családi vérvonaluk felmelő sikerén és felsőbbrendű elhivatásán. A siker és a hatalom társadalmi rétegei kitermelik a saját utódaikat, akik  a felgyülemlett felsőbbrendűségi érzést hatványozottan viszik tovább magukban, sőt evidenciaként tekintenek rá.     \"Igazából nem indulnék. Olyan mint Mózes. Nem igazán volt jó szónok de végül ráeszmélt. Az apám elönk volt, az egész család meg van fertőzve\" - fejtegeti W. isteni küldetéstudatának gyökereit.Pontosan itt zárul be a kör és érkezünk vissza a személyi felelősség kérdésehez. Az az ember, aki felnőtté válása során képtelen volt szembenézni a traumáival és letenni azokat, az nagy eséllyel képtelen lesz, a családi vonalon örökölt gőgös felsőbbrendűségén urrá lenni. Még rosszabb a helyzet, ha később bár a családdal ugyan szembe fordul az illető, ám az önvizsgálatot továbbra sem végzi el, s ezáltal - akár az ifjú Bush - egy a családnál is magasbb hatalomhoz rendeli önmagát. Innentől a folyamat visszafordíthatatlannak látszik. Az isteni elhivatottság álcája mögött valójában a sértett egó uralkodik, aki a traumáit meghaladni képtelen volt, azokra pusztán gőgös hatalomvággyal és mérhetetlen önhittséggel képes reagálni, mindezt persze a megfelelő ideológiai köntösben. Ez viszont már abszolút az egyéni felelősség kategóriája. Ahogy senki sem felelős a fiatalon elszenvedett sérelmeiért, úgy George W. Bush sem volt az. Ám azért már nagyon is felelős, hogy hogyan nem tudott megbirkózni a démonaival és ennek következtében mit szabadított a világra a föld legnagyobb katonai és gazdasági hatalmának megváltó komplexusos vezetőjeként. Intő jel ez mindannyiunk számára, hiszen ahogy Geroge W. Bush felelős a felnőttként elkövetett tetteiért, úgy vagyunk mi is felelősek minden pillanatban azért a bennünk élő sértett gyermekért, akivel képtelenek vagyunk szembe nézni, s persze az egónkért, amellyel azt képzeljük akaratunk és személyes céljaink mindennél feljebb valóak. Filmtörténeti érdekességek A film egyik legmegrázóbb jelenetében a kabinet irányítószobájában éppen az iraki háború tervei körvonalazódnak, amikor felvetődik a kérdés, hogyan is fog az amerikai hadsereg kivonulni az országból a diktatúra megdöntése után? Ekkor a film egészében a háttérben - gyakorta fókuszon kívül - kísértetként megbúvó Dick Cheney előlép a fénybe és feltárja hajmeresztő imperialista terveinek részleteit. Nem tudni, hogy valóban így zajlott-e ez a megbeszélés, a jelenet jó eséllyel csak fikció, ám az időközben napivlágra került tények ismeretében, akár így is történhetett volna. A sötét sarkokban meghúzódó szürke eminenciás történetét egyébként szintén feldolgozták már a 2018-as Alelnök című filmben. Bár az említett film sokkal kevésbé igyekszik objektív és megértő lenni, mint Stone Bushról készült filmje, egyik legkedvesebb színészem Christian Bale lehengerlő alakítása, valamint a címszereplő politikai háttérjátszmákban betöltött szerepének okán mindenképp érdemes megtekinteni.     \"Nem megyünk ki. Ott maradunk\" - úgy tűnik Dick Cheneynek mindig is konkrét tervei voltak a háborút illetőleg, csupán a megfelelő alkalomra várt, hogy valaki végrehajtsa őket, míg ő a háttérből figyel. A film nézése során többször is az az élményem támadt, hogy a rendező már-már ízléstelen módon mutat be olyan szituációkat, amelyek egy-egy archív jelenet újraforgatásának tűnnek, ám a főszereplő száját elhagyó szavak és a hozzá vágott arcmimikája hihetetlenné teszik azt. Nem tudtam elképzelni, hogy ezek az események, így, ebben a formában játszódtak le, mint ahogy Oliver Stone filmre vitte őket. Már-már azt éreztem, hogy a jelenetek elkészítésében némi rosszindulat és a címszereplő szándékos lejáratása motiválta a direktort, míg rá nem kerestem a szóban forgó eseményekre. Megdöbbenéssel tapasztaltam, hogy mindegyik esemény valóban megtörtént, mégpedig közel olyan körülmények között, ahogy a vászonra kerültek. A híres “Aki nincs velünk az a terroristákkal van”  beszéd, vagy az a jelenet, amikor az elnök képtelen arra az újságírói kérdésre válaszolni, hogy mi volt a legnagyobb hiba amit elkövetett és mit tanult belőle, mind-mind megdöbbentő momentumok és rávilágítanak a címszereplő valós személyiségének sérült és önhitt vonásaira.     \"Remélem, hogy nem látják úgy, hogy nem követtem el hibákat, mert tudom, hogy volt ilyen... Talán nem vagyok olyan gyors, hogy hirtelen előjöjjek valamivel.\" - válaszolta az elnök a neki szegezett kérdésre. ","categories": ["film"],
        "tags": ["Oliver Stone","W","George Bush","George W Bush","Irak","iraki háború","szeretet","figyelem","apa","gyermek","család"],
        "url": "https://justthebek.github.io//film/2024/08/24/w.html"
      },{
        "title": "A tejautomata",
        "excerpt":"Sötét hangulatú, misztikus történet a gyermeki tudat mélyéből. Vannak a múlt ködének olyan homályba burkolózó, az idő folyamában elveszett alakjai, melyek  egyes részletei márványba karcolt durva betűkként ragadnak ott az ember elméjében. Titokzatosak, teljes történetük már feledésbe merült, ám a hideg kőbe vésett betűk zsigerekig hatoló élményeket idéznek. Állt az iskolánk tornafolyosóján egy közel két méter magas tejautomata. Ez a három méter széles, harminc méter hosszú, hat méteres belmagasságű, vörös alapon fekete mintás járólappal kirakott folyosó az iskola új szárnyában létesített menza épületét kötötte össze két egymásra merőleges üvegfolyosóval, amelyek az iskola régi szárnyaiba vezettek. Ablakok híján a tornafolyosó egy sötétbe burkolózó hosszú szurdok hatását keltette, amelyet csupán az üvegfolyosóról beszűrődő opálos barna fénysugarak és a plafonra szerelt kékes-fehér neoncsövek halványan pislákoló hideg fénye világított be valamennyire. A régi épület felől közelítve rögtön a folyosó elején, a bal oldalon nyílott a tornaterem egy magas kétszárnyas ajtón keresztül, melyet csupán a testnevelés órák időtartamára nyitottak ki, hasonlóan a vele átellenben nyíló tornaszertárhoz. A szertár jobb oldalán egy rövid, szűk, falba vájt kis folyosó tátongott, amely a védőnői szobához és a testnevelők irodájához vezetett, ezek a szobák azonban az idő nagy részében szintúgy üresen álltak. A szertártól balra egymástól három méter távolságra nyílott a fiú-és a lányöltözők ajtaja. A tejautomata pedig a két ajtó közti üres területen állt, a fehérre csempézett falhoz állítva. Maga az automata látszatra semmiben sem különbözött bármilyen másik közintézményben felállított étel- vagy italautomatától. Feketére lakkozott fém háza volt, mindkét oldalát egy fényes matrica fedte, amelyen fehér háttér előtt egy magányos, kék színű, foltos tehén ácsorgott.  A rajzolt figura feje közel akkora volt, mint az egész teste, gomb szemeivel pedig mélán bámult kifelé, miközben egykedvűen rágcsált egy a földről felszedet piros kis virágot. A gép elülső oldalát szinte teljes egészében egy kristály tiszta üveglap borította, leszámítva egy keskeny fém-sávot a szerkezet jobb oldalán, amelyen a kezelőpanel, a pénz be-és kidobó nyilás, illetve egy rövid használati leírás kapott helyet. A megvásárolt termékeket pedig az üveglap alatt helyet foglaló csapóajtón keresztül lehetett elvenni. Márha bárki is vásárolt ott valaha bármit is. A gép előtt ugyanis soha nem lehetett látni senkit, megállni sem állt meg előtte soha senki, sőt mintha minden tanuló meggyorsította volna a lépteit és elfordította volna a tekintetét, amikor elhaladt előtte. Így aztán a gép magányosan döngicsélt a tornafoylosó félhomályában. Borongós késő őszi délután volt, az eső kövér cseppekben hullott alá, a levegő pedig nehézzé és keserűvé változott. Hét éves voltam, alig egy éve, hogy elkezdtem az általános iskolai pályafutásomat és bár az épület általam használt szárnyait jól ismertem már, mégis az ottani világ annyira ismeretlennek hatott. Csupa érthetetlen mechanizmus összjátékából tevődött össze a körülöttem lévő világ, melyben, mint megannyi apró hangya mozogtak a benne élő emberek. Mindenki a maga kivülről gyakorta érthetetlen útját járta és külső szemlélőként nehéz volt megmondani, mi mozgatja a világot, mi hajtja az embereket arra, hogy különböző dolgokat megtegyenek, vagy épp ne tegyenek. Mindennek ellenére úgy tűnt a dolgok valamilyen jól szervezett rend szerint működnek, hiszen az élet minden percben ment tovább és a nap minden reggel kérlelhetetlenül felkelt, még akkor is, ha az embernek semmi kedve sem volt nekivágni egy újabb váratlan percekkel teli napnak. Bár magányos perceimben sokat törtem ezen a fejemt, a barátok és sorstársak között, vagy otthon a biztonságos családi körben elfelejtettem mindezt. Olykor azonban előfordult, hogy olyan dolgokkal szembesültem, amikre a legcsekélyebb mértékű magyarázattal sem tudtam szolgálni, azonban elemi megérzésem azt súgta, hogy ez bizony szembe megy azokkal a megnvezehetetlen, ám jól felismerhető szabályokkal, amik a mindennapokat mozgatják. Azon az esős napon éppen magányosan baktattam a tornafolyosóra merőlegesen álló üvegfolyosón keresztül a menza felé. Kezemben két üres fémtálcát cipeltem, amelyen vígan gurultak fel-alá az osztály aznapi tízóraiából megmaradt morzsák. Bár az egyszemélyes feladatoktól mindig ódzkodtam picit, a tálcák konyhára való visszaszállítása nem igazán jelentett problémát. Aznap viszont kissé kellemetlenül éreztem magamat, a borongós idő az én szívembe is szürkeséget hozott és a lucskos-párás ablakokon kívüli ködben mintha ismeretlen árnyak kavarogtak volna, melyeket bár látni nem lehetett, a jelenlétük mégis érezhető volt, ha másban nem, akkor az ólóm súlyú levegőben. Ahogy az üvegfolyosó végére érve derékszögben befordultam a tornafolyosóra, megmagyarázhatatlan borzongás fogott el. A folyosó még a szokásosnál is jobban sötétségbe burkolózott és a kívülről beszűrődő gyenge fényben leginkább a középkori történetek ódon katedrálisaira hasonlított. Síri csend telepedett a tornafolyosóra, amit csak a félhomályban rejtőzködő tejautomata halk zúgása tört meg. Megtorpantam. Bár a folyosón egy lélek sem járt, én mégis úgy éreztem, nem vagyok egyedül. Úgy éreztem, mintha a mozdulatlanul álló gép figyelne engem. Az elülső üveglapon átszűrődő halovány meleg fény, akár megannyi szempár sugárzó fénye, mintha hívogatott volna. Lassan odamentem a géphez és életemben először megszemléltem azt. Az üveglapon keresztülnézve megannyi rekeszt láttam, amelyek telis-tele voltak műanyag tejesdobozokkal, rajtuk ugyanaz a grafika mint a gép oldalán. A legfelsőbb szinten pedig átlátszó nejlonzacskóba csomagolt csokoládés müzligolyók várakoztak arra, hogy valaki megvegye őket. Várakozásuk azonban meglehetősen reménytelennek tűnt, mivel mint mindig a gép most is teljesen tele volt áruval, a rekeszeiből semmi sem hiányzott. Ekkor eszembe jutottak Édesanyám szavai, aki miután felfedezte, hogy az újonnan vásárol tolltartóm rendelkezik egy apró pénztároló kis zsebbel így szólt: - Jaj, de jó, ebbe meg majd tudok neked tenni egy kis pénzt, ha szeretnél magadnak venni valami kis finomságot a büfében.Édesanyám csengő hangját a fülemben hallva, megkívántam egy kis nasitt és ezen felbátorodva úgy döntöttem, hogy veszek is magamnak valamit. Bár a pénzem az osztályteremben volt, úgy döntöttem megvizsgálom a gépet, hogyan tudnék venni belőle valamit. Ekkor ért a felismerés, hogy bár olvasni már tudok, a használati utasítás mintha mégis valami érthetetlen nyelven íródott volna. Fogalmam sem volt, mit kellene tennem, hogy a gépből bármit is megvásárolhassak, ezen pedig az sem segített, hogy a kezelő terminál gombjai szintén ismeretlennek tűntek. Ismét a gép belsejébe pillantottam és úgy éreztem, mintha a belső világítást adó lámpák valóban aprócska szempárok lennének, amelyek szüntelenül engem figyelnek. A gép búgása mintha alig észrevehetően erősödött volna. Hátrahőköltem és hirtelen úgy éreztem, mintha a gép megnövekedett volna, amíg előtte ácsorogtam és fenyegetően tornyosult felém. Hideg borzongás fogott el, úgy éreztem, mintha máshonnan is figyelnének. Körbenéztem, de sehol sem láttam senkit. A búgás mintha ismét erősödött volna és a háttérvilágítás is intenzívebbnek hatott. Egyre kényelmetlenebbül éreztem magamat, így elindultam és a lépteimet megyorsítva indultam a konyha felé. Megnyugtató volt becsukni magam mögött a konyhaajtót. Azonban a megnyugvásom nem tarthatott tovább egy percnél, ugynais alig hogy visszaadtam a tálcákat, ismét ajtón kívül találtam magamat a tornafolyosó konyha felöli végén. A gép továbbra is ugyanott állt és most már bizonyos voltam benne, hogy figyel engem. Nagy levegőt vettem, majd gyors és határozott lépésekkel elindultam. A séta hamar futássá változott és a szememet elfordítva szaladtam végig a folyosón, vissza sem nézve. Ahogy keresztülfutottam a tornafolyosón végig hideg tekinteteket éreztem a tarkómon és meg voltam győződve róla, hogy valami a sarkamban lohol. Megkönynbeülten fordultam be a sarkon az üvegfolyosóra. Hátranéztem. Nem volt mögöttem senki. Ellenben a tejautomata búgását továbbra is hallottam a sarkon túlról, így nem sokat teketóriáztam, gyorsított léptekkel megindultam az osztály felé, miközben a vízeséssé duzzadt őszi eső szabályos hullámokban zúdult le az égből, kívülről rátapadva a párás üvegre, akár egy ember előtti korokból visszamaradt óriás polip. Az ezt követő időszakban minden lehetséges módon igyekeztem távol maradni az automatától, illetve, ha mindenképp kénytelen voltam arra járni, - mondjuk annak okán, hogy minden napra befizetett ebédem volt a menzán - akkor ügyeltem rá, hogy kis barátaim társaságában közlekedjek azon a folyosón, közben ilyenkor is fél szememet titokban az automatán tartva. Társaimnak nem beszéltem erről az esetről, egyrészt nem akartam, hogy kis pisisnek tartsanak, másrészt az önfeledt játék, s a minket érő sok új impulzus rendszerint elvonta a figyelmemet a kellemetlen incidensről, nem is beszélve az otthoni játék öröméről. Azonban agyam sőtét és mély kútjában, a tudatalattim rejtett zugaiban mégis ott motoszkált az automata sötétben világító alakja és a hol halkabban, hol hangosabban hallható kisérteties búgó hang. Valahányszor egy rémisztő filmet adtak a tévében, amelynek egy-egy részletét fél szemmel sikerült elcsípnem míg Édesapám nem figyelmeztetett, hogy ez nem nekem való, vagy amikor egy-egy hátborzongató környezetben játszódó gyermekmesét olvastam kedvenc mesekönyveim lapjain, mindig eszembe jutott kellemetlen kis kalandom. Egy nap aztán éppen kedvenc játék katalógusomat lapozgattam, amikor valami különösre lettem figyelmes. Az űrutazás tematikájú játékkészletek között felfedeztem néhány olyat, amik idegen bolygókon élő földönkívüli lényeket és velük való emberi kapcsolatfelvételt ábrázolták. S ekkor feltűnt nekem, hogy a barlangból ahonnan a földönkívüliek előjöttek hasonló fény tört elő, mint az automata belsejéből. Néhány nappal később hasonló felfedezést tettem, amikor a középkori tematikájú készleteket felvonultató oldalakat nyálaztam át. A vörös sárkány sötét lovagjainak vártömlöcében egy kísértet sziluettje rajzolódott ki, a tömlöc mélyéről pedig hasonló fényt szüremlett ki. A következő időkben egyre több és több hasonló felfedezést tettem más médiumok fogyasztása során. A kísértet históriákkal egybeszőtt gyermekmesék illusztrációiban is rendre felbukkant ugyanez a halovány, meleg, ám mégis vészjósló fény, ahogy a késő este vetített sci-fi és fantasy filmekben is el-el csíptem rendre ugyanazt a színhatást. Egyre jobban kezdtem azt érezni, hogy az automatának köze van valami földön túli, esetleg természetfeletti erőhöz, amit én bár nem értek, de azt tudom, hogy a világunkat mozgató hasonlóan érthetetlen mechanizmushoz semmi köze, ez valami ami azzal párhuzamosan létezik, esetleg fölötte áll. Szöget ütött a fejemben a gondolat, hogy létezik egy az árnyékban megbúvó másik világ, ami a mienknél is sötétebb és gonoszabb, ahol megnevezhetetlen rémségek leselkednek az emberre a sötétben, s bár a két világ élesen elvállik egymástól, a mi világunk sötét és elhagyatott pontjain a határ talán mégis átjárhatóvá válik, s ezeken a pontokon ez a másik világ behatol a miénkbe. Nemsokkal előbb említett felfedezésem után ráeszméltem, hogy nem az automata az első ezen betőrési pontok közül, amelyekkel találkoztam. Még jóval kisebb voltam, talán óvodás lehettem, amikor Édesanyám egy nyári napon elvitt az erdő tövében álló városi uszodába. A kis városunk arcképének egyik jelelgzetességét adó úszóda, már önmagábban is földöntúli hatást keltett. A kör alapterületű épületet ugyanis egy az épületnél három-négyszer magasabb fakó sárga közel félgömb formájú kupola fedte, összetéveszthetetlenül emlékeztetve ezzel a sci-fi filmek repülő csészealjaira. Ez a fenyvesek tövében leszállt űrhajó már önmagában is megdöbbentő látványt keltett, ám a valódi misztikum az épület belsejében lakozott. Azon a verőfényes nyári délutánon, amikor beléptünk az úszóda épületébe, hirtelen minden elsötétült. Az opálos üvegabalkokon csak halvány fény szűrődött keresztül, a plafonra szerelt neonok pislákolása pedig alig javított a helyzeten. Amilyen grandiózus volt kivülről az épület, olyan szűknek és szorongatónak hatott belülről, alacsony plafonjával és zárt belső tereivel. Jegyet váltottunk az aprócska fabódéban ücsörgő kissé manó kinézetű recepciósnál, majd beléptünk az uszoda előterébe. Míg Édesanyám öltöző kulcsokat intézett, én elengedtem a kezét és pár lépéssel eltávolodtam tőle. Az előtér belső szintén kör alakú falán egy ponton egy nagy beszögellés tátongott, ez volt a medencetér felé vezető egyik bejárat. Ebben a beszögellésben kapott helyet egy ódon-poros üvegvitrin, benne a város híres sportolóinak érmeivel és fekete-fehér fotóival, néhány játékautomata és egy Coca-Cola italautomata. Bár kinézetre ez a gép erősen különbözött az iskolai tejautomatától, most már tisztán emlékszem, hogy ugyanaz a földöntúli fény szüremlett elő belőle, mint abból a tejautomatából, amellyel évekkel később találkoztam a tornafolyosón. S egyből ezután arra is sikerült visszaemlékeznem, mintha a játékgépek is hasonló fényben úsztak volna. Hogy ez annak a következménye, hogy maguk is egy másik világból érkezett jövevények voltak, vagy csak az italautomata fertőzte meg őket saját fényével, azt ennyi év távlatából már képtelen vagyok megfejteni, ellenben arra tisztán emlékszem, hogy ott és akkor, abban a beszögellésben valami rossz érzés lett rajtam úrrá, s ahogy tudtam, szaladtam vissza Édesanyám védő ölelésébe. Miután ez az emlék átfutott az agyamon, teljesen világossá vállt számomra, hogy ez a sok egybeesés nem lehet véletlen. Ezek a szerkezetek valamilyen módon nem evilág tartozékai, s nekem akkora pechem van, hogy az én iskolámban, ahová még 7 évig kell járnom is lesben áll egy ilyen, s nekem mindig résen kell majd lennem ha a közelében járok, mert ki tudja, vajon mire képes egy ilyen szerkezet. Amitől a legjobban féltem, hogy ezek a szerkezetek talán amolyan kapuként funkcionálnak, átvezetve ebbe a másik világba, s ki tudja, ha egyszer elragadnak, van-e onnan visszaút. Ezután a felismerés után borzongással eltelve vártam a hétfőt, amikor újra egy légtérbe kellett kerülnöm ezzel a nem evilági szerkezettel. Mondanom sem kell, hogy ezután végképp igyekeztem mindent úgy intézni, hogy még véletlenül se kelljen kettesben maradnom a halkan szuszogó és fújtató megtestesült iszonyattal. A kosáredzésekre és tornaórákra mindig társaimmal együtt mentem és nagyon ügyeltem rá, hogy mindig a csoporttal együtt mozogjak, úgyszintén az étkezéseknél. Ha pedig a menza előtt álló sor olyan hosszúnak bizonyult, hogy egész az automatánál állt a vége, akkor mindíg úgy intéztem a dolgokat, hogy én a szerkezettől a lehető legtávolabb álljak, s így lehetőségem nyíljon egész idő alatt szemmel tartani a szerkezetet. Elővigyázatosságom talán túlzónak tűnhet, ám hamar beigazolódott, hogy minden okom meg volt az óvatosságra . Egy alkalommal ugyanis, amely kitörölhetetlenül bevésődött az emlékezetembe megtörtént amitől rettegtem. Csütörtök délután volt, olyan fél öt felé járhatott az idő, a délutáni kosáredzésnek nagyjából a felénél tartottunk, amikor egy igazságtalannak vélt pontszerzést követő meglehetősen gyermeteg vita végeredményeként jómagam és Beni nevű edzőtársam néhány keresetlen tanári szó után az aznapi játéktól való eltiltásos bűntetés keretében a kispadon találtuk magunkat. Gyermek igazságérzetünket természetesen mélységesen bántotta ez a büntetés, mindketten a másikat hibáztattuk érte, s mivel a civakodást a kispadon sem tudtuk abbahagyni, így egy kiadós letorkollást követően a tornatermen kívül találtuk magunkat, mondván bűntetésként rakjunk rendet a szertárban, s ha ezzel lehűtöttük a fejünket, esetleg majd visszajöhetünk, s majd akkor kiderül kapunk-e megrovást az ellenőrzőnkbe. Ennek hallatán mindketten megenyhültünk és csöndes szipogással övezett pityergésbe kezdtünk hátunk mögött a becsapott tornatermi ajtóval. Beletellt talán egy egész percbe is mire ráeszméltünk, hogy teljesen egyedül vagyunk a fölénk tornyosuló sötét tornafolyosón. A felismerés egyszerre hasított belénk, s így egyszerre hagytuk abba a szipogást is, s töröltük ki szemünkből az utolsó könycseppeket. A folyosó levegője a szokásosnál is folytogatóbb volt, talán a ködös téli éjszakákon érezhető kesernyés-savanykás levegő ízéhez lehetne hasonlítani, amibe belekeveredett az ódon beépített szekrények és a bennük tárolt ősrégi bőrlabdák és poros szőnyegek illata. Közeledtek az ősz utolsó napjai így már javában félhomály volt odakint, az üvegfolyosók ablakain szinte semmilyen fény nem szűrődött be, a menza ajtaja szokás szerint zárva volt, így egyedül a plafonról lelógó neonok hideg fénye adott némi világosságot. Bár egy szót sem szóltunk egymáshoz, mégis mindegyikünk tudta a másikról, hogy az kellemetlenül érzi magát. Hirtelen a jól ismert búgó hang ütötte meg a fülemet. Beni válla felett fél szemmel az automatára pillantottam, s valami hátborzongató érzés fogott el. Úgy éreztem a szerkezet a szokásosnál is feszültebben figyel, s akár egy elrugaszkodni készülő ragadozó lesben áll, s csak az alkalmas pillanatot várja. Észrevettem, hogy Beni is fél. Nem tudtam, hogy mit tud arról amit én tudok, ahogy azt sem tudtam, tud-e egyáltalán bárki is bármit a rémisztő szerkezetről. Nem beszéltem róla soha senkinek, de mint már említettem, azt már korábban is észrevettem, hogy a tornafolyosón az automata közelében mások is meggyorsították a lépteiket. Így hát nem volt kizárt, hogy Beni is tudhatott egyet, s mást a lesben álló gépezet titkairól. De nem igazán érdekeltek a részletek, a lényeg az volt, hogy ő is fél, s ezt valami érthetetlen, gyermekek közt funckionáló non-verbális csatornán az értésemre adta, s én ugyanazt az övére. Így hát egy rövid pillantást követően egy szó nélkü indultunk el a tornateremmel szemben nyíló szertár felé. Míg Beni a tanár úr által kezébe nyomott kulccsal matatott én gyorsan jobbra sandítottam, hátha látok közeledni egy felnőttet a két üvegfolyosó egyikén. Azonban csalódnom kellett, senkit sem láttam, de még a folyosók végeiből induló tantermek felől sem szűrödött ki semmilyen zaj. Hogy is járna erre bárki, - gondoltam – hiszen csütörtök délután van, a tanításnak már rég vége az alsósok szárnyában, az ebédidő is rég lement már, ilyenkor már csak a délutáni különórák keretében van bárki is az épületben, arról pedig éppen most tessékeltek ki bennünket. Hirtelen egy fénysugárra lettem figyelmes a bal szemem perifériáján. Odapillantottam. Az automatából jött, ismét fényesebben kezdett világítani, s bár hihetetlennek véltem, úgy tűnt, mintha míg nem figyeltünk, megmozdult volna és közelebb kúszott volna hozzánk. Beni is érezhette a veszélyt, lázasan zörgette a kulcsot a kezében, s szerencsénkre egyszer csak felhangzott a megkönnyebbülést hozó zárkattanás, gyorsan beléptünk a szertárba, szinte meg sem vártuk, hogy rendesen begerjedjen a benti neoncső, az ajtót rögtön becsuktuk magunk után. A régi fapolcos szertár egyáltalán nem volt egy barátságos hely. Sőt, más körülények között kifejezetten íjesztőnek mondam volna. Dohos volt, máladozó, feslett bőr és hideg fém illatát árasztotta magából. A polcokon, az egykor katonás rend szerint felrakott súlyzók és medicinlabdák össze-vissza rendszertelenségben hevertek, a sarokba a rúdugrás kellékei voltak behányva, a szekrényugráshoz használt zsámolyok és egyéb tornaszerek pedig a szűkös, ám de magas helyiség közepén ormódtalkondtak. A zümmögő neon fényében a tornaszerek haragos, sötét árnyékot vetettek,  s mégis, mi ketten földöntúli örömöt  éreztünk, hogy az ajtónak ezen a felén lehetünk, s a körülményekhez képest örömmel láttunk neki a rendrakásnak, figyelmünket addig is elterelve a kint leselkedő rémségről. Örömünk azonban rövid enyhülés volt csupán. Ahogy tellt az idő és a szertár kezdett egyre rendezetteb kinézetet ölteni, szívembe úgy kötlözött vissza a hideg félelem. Tudtam, hogy eljön a pillanat, amikor ismét ki kell lépnünk az ajtón a folyosóra. S ez a pillanat igen hamar el is jött. Ahogy beni az utolsó medicínlabdát a helyére tette, így szólt:- Minden megvan, már csak az ugrózsámolyt kell a helyére tennünk… - mondta kissé bizonytalan hangon.- És hol van a helye? - kérdeztem én, színlelve, mintha nem tudnám.- Hát odakint, a tornaterem ajtaja melletti faliszekrényben.Fél perc hallgatás következett. Némán bámultuk egymást. Egyikünk sem tudhatta pontosan, mitől is tart a másik, mégis végig teljes egység uralkodott elménkben arról, hogy bent a szertárban lenni jó, kint a folyosón pedig rossz.- Nem várhatnánk meg itt az edző bácsit? - kérdeztem reménykedve, Beniben azonban valami átfordult ebben a pillanatban, a tekintete hideg lett és kimért.- Figyelj, ha nem megyünk vissza időben tuti azt fogja hinni, hogy ellógtunk valahová, vagy hogy megint veszekszünk és akkor fix, hogy intőt fog adni. Én a múlt héten kaptam már kettőt és az apám azt mondta elver, ha még egyszer hazaviszek egyet.- De én félek kimenni! - mondtam elkeseredve. Beni azonban hajthatatlan volt. Talán felbátorította, hogy nyíltan gyengeséget mutattam, s ettől magabiztosabbnak érezte magát. Előbújt belőle az a kisebbeket zaklató énje, ami az elmúlt fél órában mintha megszűnt volna létezni.- Nem tudom mitől parázol.. Nincs odakint semmmi… szerintem. De ha te kis pisis vagy és ezért intőt akarsz kapni, akkor maradj csak itt, majd megmondalak, hogy nem vagy hajlandó segíteni!Rövid telepatikus szövetségünk széthullani látszott. Alighogy Beni utolsó szavait kimondta, halk, de lassan erősödő zümmögést kezdtem hallani. A szerkezet mintha megérezte volna kettőnk kapcsolatának meggyengülését, s mintha már izmait melegítette volna, csak arra várva, hogy kilépjünk az ajtón.- És ha azt mondanánk, hogy bezáródott az ajtó és nem tudtuk hogy kell kinyitni? - próbálkoztam végső elkeseredésemben. Beni azonban ezen csak mégjobban felbőszült.- Ha nem jössz és nem segítesz a heylére vinni a zsámolyt, bezárlak ide és rádoltom a villanyt!- De hát van valami odakint! - hebegtem a könnyeimmel kűzködve. A hang közben tovább erősödött.- Nincs ott semmi, csak a gatyád van tele, mert egy kis beszari másodikas vagy, és most még engem is be akarsz paráztatni, de nem fog menni! Én nem fogok miattad intőt kapni, fogd a zsámolyt és menjünk, vagy esküszöm rádzárom a szertárt!Ekkor fémes csikorgást hallottam, mintha a szerkezet lassan közelebb csúszott volna a szertár ajtajához.- De hát nem hallod? - mondtam szinte visítva.- Egyetlen dolgot hallok, az pedig a te rinyálásod. Utoljára szólok, vagy jössz, vagy maradsz!Nem volt mit tenni. Vert helyzetben voltam. Szavak nélkül köttetett, szikla szilárdnak hitt szövetségünk egy szempillantás alatt robbant szilánkokra. Nyilvánvaló volt, hogy bár Beni is megérezte a veszélyt, ami odakint várt ránk az idebent töltött idő elfeledtette vele azt. Úgy tűnt jobban tartott egy másik evilági szörnyűségtől, mint valami megfoghatatlan és körülírhatatlan iszonyattól, amit még sosem látott. Így hát jobb híjján megegyeztünk abban, - míg letöröltem a könnyeimet - hogy Beni fogja meg a zsámolyt elől, én pedig hátul, elsétálunk az autómatával szemközt álló fali szekrényhez, berakjuk oda a tornaeszközt és visszamegyünk a tornaterembe. Olyan egyszerűnek hangzott, s mégis oly rémísztőnek tűnt. De már nem volt visszaút, Beni lenyomta a kilincset és elindultunk. Eredeti tervem az volt, hogy csak lassan, hangya léptekben haladok, s hagyom, hogy Beni körülnézzen, hogyha netán érné őt valami, én még vissza tudjak menekülni a szertárba. Jól kigondolt tervem azonban másodpercek alatt dőlt dugába, Beni ugyanis egy nagy lépéssel megindult előre, magával rántva a zsámolyt és engem is, s mire észbe kaptam, már kint álltunk a folyosó közepén a szertár ajtaja pedig hangos puffanással becsukódott mögöttünk. Egy pillanatra megtorpantunk. Minden sötét volt és csöndes, pont mint fél órával ezelőtt. Az automata ugyanott állt mozdulatlanul mint korábban és szinte hangtalanul döngicsélt. Az előbbi hangos zúgásnak nyoma sem volt. Látszólag veszélytelen volt minden, ám ekkor átpillantottam balra az üvegfolyosók felé és megdermedtem. A két egymásra merőleges üvegfolyosó szárnyas ajtajait, amelyek mióta az iskolába jártam, mindig nyitva álltak, zárva találtam. S ha ez nem lett volna elég, az ajtószárnyakat ormótlan fémlánccal és egy nagy fekete lakattal zárták le. Csöndesen jeleztem Beninek. Ő is odanézett és egy pillanatra láttam a döbbenetet a szemén.- Kizárt, hogy ezt a portás bácsi csinálta, - mondtam - sosem szokta leláncolni az ajtókat.- Hát pedg most zárva vannak, majd a tanár bá’ kinyitja. Gyere! – mondta. Hangjában azonban minden nagyfiús erőlködés ellenére újra éreztem némi félelmet. Gyors léptekkel megközelítettük a szekrényt, s letettük a zsámolyt. Közben a szememet végig az automatán tartottam. A bamba ábrázatú rajzolt tehén tekintete egyre szorongatóbb érzetet keltett bennem, míg arra vártam, hogy Beni megtalálja a megfelelő kulcsot. Kinyitottuk a fali szekrényt, betettük a zsámolyt és visszazártuk az ajtókat. Megkönnyebbültem, a nagyja már megvan, gondoltam, gyorsan bemegyünk a tornaterembe és elfelejtjük ezt az egészet. Ekkor azonban Beni váratlan lépésre szánta el magát. A kulcsot lazán a zsebébe dugta, fejével körültekintett és így szólt:- Látod te kis pisis. Nincs is itt kint semmi, mitől voltál úgy begyulladva? - kérdezte félig nevetve. Az automata ekkor ismét búgni kezdett, s belsejében a szempárok újra felizzottak. Elkerekedett szemmel néztem át Beni válla fölött. Ő lekövette a tekintetem vonalát és az automatára pillantott. A válla fölött gúnyos mosollyal visszanézve indult a szerkezet felé, s közben így szólt:- Csak nem ettől a vén ócskavastól vagy így befosva? Ettől félsz te kis nyomi? - mondta viháncolva, miközben orra majdnem az üveghez ért. Szemét egy pillanatra mintha megdelejezték volna az egyre intenzívebben világító fények. Az arca széles, kissé ijesztő mosolyra húzódott míg hátranézett rám, majd újra a gépre sandított. A szeme végigfutott a szerkezet kezelőpaneljén, majd megakadt a STORNO gombon. Három-négyszer erőszakosan megnyomta a gombot, mire a szerkezett hangosan pittyent egyet, majd egy fémes csörrenést lehetett hallani. Egy érme esett ki a kidobónyíláson. Beni két ujjával benyúlt a kis csapóajtón túlra és matatni kezdett, hogy kihalássza az érmét. Ami ezután történt, arra nem találok magyarázatot. Mintha valami megragadta volna az ujjait és elkezdte volna befelé húzni, kis kézfeje majdnem egészen elsüllyedt a kidobónyílásban. Első riadalmamat leküzdve odarohantam és megrántottam a kezét, hogy kiszabaduljon. Úgy tűnt, mintha észre sem venné mi történt az előbb, s még rám lenne dühös.- Mi a faszt ráncigálsz engem te hülye? - lökött arréb magától.- Ez az én pénzem, én találtam! - Mutatta a kiszabadult ujjai közé befeszített kopott kis százas érmét. Meg mertem volna esküdni hogy szemei közben halványan ugyanolyan meleg fényt árasztottak, mint az automata belseje.- De hiszen majdnem berántotta a kezedet! – hebegtem.- Miről beszélsz te kis beszari? Mi van, hát még mindig félsz ettől az ócskavastól? - kérdezte arcán egyre gonoszabb vigyorral.- Hagyjál, csak menjünk vissza a terembe. - kérleltem, s miközben Beniről újra átpillantottam a gépre, ismét ijedten vettem észre, mintha megnövekedett volna.Szabályosan fölénk tornyosult. Nem volt azonban időm rá, hogy alaposabban megszemléljem. Beni egy hirtelen mozdulattal megragadott az polómnál és magához húzott. A nyakamat egy szempillantás alatt a hóna alá fogta. Próbáltam védekezni, de idősebb volt nálam, s erősebb.- Gyere csak, te kis beszari! - mondta, s közben kirúgta a lábaim alól a talajt. Térdre estem. Beni ekkor a fejemet az automata nyílásához nyomta, majd így szólt:- Nézz csak bele, nincs ott semmi! - s ezzel a mozdulattal elkezdte a fejemet belenyomni a nyílásba. Azt hittem ez nem fog sikerrülni neki, a nyílás túl szűknek tűnt. Ám ekkor hirtelen, akár egy éhes száj elkezdett szétnyílni, s hirtelen a szerkezet belsejében találtam a fél fejemet. A zúgó hang őrjítő robajlássá változott, a fény a szememet égette. Halálra voltam rémülve, de még kiáltani, vagy sikítani sem volt erőm. Úgy éreztem a megnevezhetetlen borzalom kinyúl értem, körülfonja a nyakamat, megragadja a vállamat, hideg, keserű leheletszerű végtagjaival behatol a számon keresztül a gyomromba, átkarolja a derekamat és elkezd behúzni engem az egyszerre szemet égetően ragyogó és mégis vaksötét űr mélyébe, ahol nincs többé lét, csak a hideg iszonyat. Édesanyámra gondoltam, s arra, hogy többé nem hallom már mézédes hangját a fülembe súgni. Ekkor azonban mintha csak egy vártömlöc mélyén tátongó sötét kútból jönne,  öblös ordítással egybevegyült messzi sikítást hallottam. Beni szorítása a nyakamon villamcsapásszerűen szűnt meg, én pedig kezemet a szerkezet falának támasztva ellöktem magamat a géptől, s a lendülettől hanyadtvágódva bevertem a fejemet a kopott vörös-fekete járólapba. Minden elsötétült. Arra ébredtem, hogy a nevemen szólítgatnak. Kint az udvaron hevertem a fűben, lassan felültem. Két kis elsős kosaras lány mosolygott rám, s kérdezték jól vagyok-e, nem fáj-e valamim. Pár pillanat múlva a kosáredző lépett hozzám, s ugyanezt kérdezte. Bólogattam, majd a fejemet ráztam. Megveregette a vállamat és azt mondta:- Jól van fiacskám. Semmi baj.- Mi történt? - kérdeztem tőle.- Azt én is szeretném tudni! - mondta kicsit felcsattanó hangon.Előbbi kedvességébe most már némi kihallgatói vád is vegyült. - Úgy tűnik csúnyán beverted a fejedet. Elküldtem az iskolaorvosért, mindjárt itt lesz, addig maradj ülve, ne menj sehova. Majd ez a Beni gyerek megmondja mi is történt.. - ezzel ellépett tőlem, ismét a két kislány gondjaira bízva.- Ti tudjátok mi történt? - kérdeztem őket. Egymást váltva feleltek:- Éppen az utolsó meccset játszottuk, amikor a Beni sikítva és ordítva rontott be a tornaterembe. Az edző bácsi karjaiba vetette magát és hangosan sírni kezdett. Mindenki kirohant, s ott találtunk téged a folyosón elterülve. Téged kihoztak a friss levegőre, hogy magadhoz térj. Benit valahogyan sikerült megnyugtatni, s leültették az üvegfolyosón. Azóta egy szót sem szólt, csak bámul maga elé, ott ni.. - az üvegfolyosók felé mutattak. Megdöbbenésemre a láncoknak se híre se hamva nem volt. Beni az üvegfal mentén futó falécekből kialakított padon ült és merev tekintettel bámulta a padlót. Értetlenkedve kérdeztem:- De hát mi történt vele?- Nem tudjuk. - felelték kórusban.- És ki szerelte le a láncokat az ajtókról?- De hát milyen láncokat? - kérdezték értetlenül.- Az üvegfolyosók zárva voltak, nem?- Nem… - felelték a lányok zavarodottan - nagyon beverhetted a fejedet. Verekedtetek?- Én nem… én nem verekedtem… - feleltem zavartan.- De hát akkor ki bántotta a Benit – kérdezték. Nem tudtam mit feleljek. Tanácstalan voltam és rémült. A vállamat rángatva pityeregni kezdtem. Próbáltam visszaemlékezni, de csak kevésre tudtam. A két lány némán bámult rám. Pár perc múlva megérkezett az iskolaorvos. Megnyugtatott és megvizsgált. Azt mondta látszólag semmi bajom, de már hívták a szüleimet, majd ők bevisznek a kórházba, ott is megvizsgálnak majd. Míg az orvos vizsgálgatott, észrevettem, hogy megérkezett Beni apukája is. Tagbaszakadt, morcos ábrázatú, vastag fekete bajszú, kék munkásoverált hordó ember volt. Nagy dírrel-dúrral jött, félhangosan szentségelt, nem lehetett nem észrevenni. Pár szót váltott a kosáredzővel, átvette tőle Beni ellenőrzőjét, majd kezet fogott fele és félvállról odavetett neki egy viszlátot. A fiához lépett, aki továbbra is kisírt szemekkel, mereven bámulta a padlót, hullafehér volt. - Nem megmondtam neked te rohadt kölyök, hogy elő ne forduljon mégegyszer? - ezzel a lendülettel lekevert neki egy fülest. A fiú szinte meg sem rezzent, épp csak a feje billent oldalra, fel sem nézett. Az apja ettől dühbe gurult:- Szemtelenkedsz? Még rám sem nézel? - dohogta, majd jobról és balról lekevert egy-egy tenyerest, hogy magához térítse a fiát. Semmi eredmény, Beni ugyanúgy meredt maga elé. Az apja ettől méginkább felbőszült, s már a következő pofonhoz készülődött, ám ekkor megérezte a tornatár figyelő tekintetét a tarkóján. Fülön csípte a fiát, s felállította. Beni mint egy katatóniás engedelmeskedett. Apja a kezébe nyomta a hátizsákját, majd megrántotta a kabátja szélét és elindultak haza. A fiú némán követte, látszólag nem is törődött vele, milyen mérges az apja. Aznap megvizsgáltak a kórházban. Nem találtak semmit. Az egyszerűség kedvéért azt a történetet mondtam mindenkinek, hogy a Beni megvert és elestem. Nem volt kedvem magyarázkodni, no meg mit is mondhattam volna, magam sem tudtam mi is történt. Persze megrovásban én is részesültem, amit a tornatanár valamilyen érthetetlen, önkényesen értelmezett erkölcsi prédkiácó után ennyivel foglalt össze: “Aki verekedésben vesz részt, annak megrovás jár és kész.” Szerencsére otthon ezt mindenki jól fogadta, tudták, hogyan mennek a dolgok egy iskolában, s hogy én nem szoktam verekedni, így hamar elfelejtettük. Aznap éjjel nem tudtam aludni, folyton a történteken járt az eszem, rémálmaim voltak. Reggelre belázasodtam, ezért Anyukám nem engedett iskolába menni, péntekre otthon maradtam, s mivel a betegségem a hétvégén sem javult, a rákövetkező hetet is otthon töltöttem. Gondos ápolásban volt részem és sokat pihentem. Igyekeztem teljesen kirekeszteni gondolataimból a történteket. Szép lassan meggyógyultam, a hétvégén vidáman játszottam és tévéztem a szobámban. A rákövetkező hétfő reggelén gondtalanul mentem iskolába, s az egész nap rendben tellt, egészen addig, míg meg nem bíztak, hogy vigyem vissza ismét a tízórais tálcákat a konyhára. Ekkor belém hasított a sok elfolytott emlék, a még mindig megfejthetetlen események sorozata, sírni kezdtem. Kedves tanító nénim értetlenkedve próbált megnyugtatni, nem értette, miért félek a feladattól, hiszen annyiszor vittem már vissza a tálcákat. Nem akartam még a tornafolyosó közelébe sem kerülni, de mivel nem tudtam épkézláb magyarázattal előállni, azon kívül, hogy félek - amiért persze jól ki is kacagtak - így abban egyeztünk meg, hogy a tanító néni eljön velem. Összeszorult gyomorral indultunk el végig az üvegfolyosókon, s én rettegve vártam, hogy beforduljunk a sarkon és megpillantsam az ördögi masinát. Azonban csalódnom kellett. A szerkezetnek hűlt helyét sem láttam, a folyosó fényárban úszott és üresen tátongott. Megtorpantam.- Oh, hát ezért félsz? Itt vertek meg? - kérdezte kedves tanító nénim, aki mint mindig most is jól informált volt. Mit is mondhattam volna, bólintottam.- Nincs mitől félned. Az a fiú már nem bánthat. – nyugtatgatott.- Hogyhogy? - kérdeztem értetlenül.- Kivették az iskolából.Lefagytam. Nem tudtam mit mondani. Végül megkérdeztem:- De miért?A tanító néni kissé kelletlenül válaszolt, érezte, hogy nem kellene ilyen személyes információkat megosztania velem, de talán úgy érezte, megillet a magyarázat:- Az eset után igazgatói kérésre elbeszélgetett vele az iskolapszichológus. A fiú nagyon passzív volt, szinte semmire nem válaszolt, viszont mikor megkínálták egy pohár tejjel feltűnően agresszív lett, majd ismét magába zárkózott. A szakvélemény szerint különleges nevelési igényű, így azt tanácsolták, vigyék egy speciális intézménybe. A lényeg, hogy már nem jár ide és nem bánthat, érted?Bólintottam. Továbbindultunk és lassan elhaladtunk azon a helyen ahol a gép egykor állt. Visszavittük a tálcákat, majd elindultunk az osztályterem felé. Ismét elhaladtunk a két öltöző közti üres rész mellett. Megtorpantam és élesen bámultam a padlót ott, ahol egykor a zümmögő automata állt. Semmi nyom nem utalt rá, hogy valaha itt állt megnevezhetetlen félelmeim forrása.- Hová lett az automata? - kérdeztem bátortalanul.- Milyen automata? - értetlenkedett a tanító néni.- Hát ami itt állt. Az a bocis tejautomata. - mondtam meglepett hangon. Hogy lehet, hogy a tanító néni nem emlékszik rá, hisz a menzán ebédelt ő is, így minden nap el kellett jönnie mellette. Lehetetlen, hogy ne vette volna észre.- Oh, nem is tudom miről beszélsz. Nem emlékszem, hogy valaha is állt volna itt bármilyen automata. De lehet csak elkerülte a figyelmemet. Talán áthelyezték. A múlt héten itt voltak a büfét üzemeltető cég karbantartói és hoztak-vittek mindenféle nagy csomagokat. Meg a gondnokok is erre jártak, kicserélték itt a régi fénycsöveket. De hogy őszinte legyek én még mindig nem emlékszem, hogy állt volna itt bármi is.Nem jutottam szóhoz. Nem emlékeztem sok mindenre, s amire emlékeztem, annak egy részét felfogni sem tudtam, de arra tisztán emlékeztem, hogy Beni a gépbe nyomta a fejemet. De mivel nem tudtam mit mondjak megfogtam a tanár néni kezét és elindultam vele. Egy sanda pillantást még vetettem a padlóra, a járólapra odasült gumifoltokat kerestem, amiket a masina négy lába hagyhatott. De semmit sem találtam, sem akkor, sem egy későbbi alkalommal, mikor bátorságomat összeszedve közelebbről is megvizsgáltam a padlót, a berendezés egykori helyén. Teltek a hetek, a hónapok és az évek. Én pedig egyre kevesebbet gondoltam arra a szörnyűséges napra. Nem tudom mit láthatott Beni azon a délutánon, ami úgy megrémítette, hogy elengedte a nyakamat és sikítva rohant be a tornaterembe, s hogy később az addig rettegett apjának szidalmazásait, s pofonjait már magára sem vette. Soha többé nem hallotam felőle, s nem is akartam. Az eset után még évekig kerültem mindenféle étel-vagy italautomatát, de mára ez a rutinom is a múltté. Felnőttem, s már nem kísértenek úgy ezek az árnyak, mint gyerekként. De továbbra sem tudom, hogy mi történt azon a délutánon, s hogy mi is volt pontosan az az automata, s azt sem értettem, miért csak mi gyerekek féltünk tőle. Talán ahogy a vadvilág ragadozói, ezek a rémségek is mindig a gyengékre és sebezhetőkre vadásznak? Nem tudom. De az biztos, hogy mióta felnőttem, nincs már szorongó érzésem, ha egy ilyen berendezésnél vásárolok. Leszámítva, ha megpillantok egy-egy magányos kisgyermeket, amint egy félhomályos épületben álló automata előtt meggyorsítja lépteit, s elfordítja tekintetét. Olyankor még fel-feldereng bennem ennek a múlt homályába veszett hátborzongató délutánnak az emléke. Források Az illusztrációként szolgáló képet a NightCafe Studio MI alapú képgenerátor szolgáltatásával készítettem. Az oldalon publikált felhasználási feltételek alapján az adott műalkotáshoz fűződő összes szellemi tulajdonjoggal rendelkezem és jogosult vagyok felhasználni azt személyes vagy kereskedelmi célokra. ","categories": ["writings"],
        "tags": ["horror","dark","fantasy","tej","gyerekkor"],
        "url": "https://justthebek.github.io//writings/2024/09/14/tejautomata.html"
      },{
        "title": "Hajnali szörnyeteg",
        "excerpt":"Egy napi rutinnak induló hajnali ingázás vérfagyasztó rémálommá változik. Mélyről, valahonnan a koponyája legbelsőbb pontjáról, agyának rejtett zugaiból kisugárzó, alattomos, tompa nyomás kíséretében érkező magas, visító hang riasztotta fel Pétert fél éber önkívületéből. Úgy érezte, mintha a legmélyebb álmai közepette valaki megbillentette volna az ágyát és a városi uszoda kívülről feneketlennek látszó medencéjébe lökte volna gyanútlanul alvó testét. S pont úgy szakadt a nyakába a csupán pár pillanatra teljesen elfeledett realitás, mint a klórszagot árasztó, minden gondolatot elmosó, az összes szunnyadó receptort aktivizáló, könyörtelen, arctalan és személytelen jéghideg víztömeg.A lét eme megnevezhetetlen, álom és éberség közti állapotából feleszmélve egy kósza másodpercig még fogalma sem volt róla, hol van és ki is ő. Bár szíve úgy vert, akár egy ötezres fordulaton pörgő benzinmotor, elméje még lázasan kereste az emberi test Ariadnéjának - a tudatnak - azt a nemrég leejtett fonalát, amely kivezeti őt a gondolat nélküliség végtelen labirintusának mélyéről. Reflexei ezalatt már lázas munkába kezdtek, hogy feltérképezzék a környezetét. Péter öreg Suzukijának kormánya mögött ült, kék farmerben, sportcipőben és sötét bomberdzsekiben. A kabát alatt egy fehér márkajelzés nélküli, rövidujjú pólót viselt. Ez volt a szokásos munkába járó öltözete. Az anyósülésen egy papírzacskó hevert, melyből egy éppen megkezdett szendvics lógott ki, mellette egy összecsukható igazolványtartó és néhány hivatalos papír, az egyiken csupa nagy, piros betűkkel német nyelven az állt PENDLER. A műszerfalba süllyesztett digitális óra vöröslő folyadékkristály pixelei negyed hatot rajzoltak ki az aprócska kijelzőre. Ennyi információ elég volt, hogy Péter agya ráeszméljen ki ő és hol van épp.Huszonkét éves, másodéves joghallgató volt a főváros egyik legnevesebb egyetemén, aki anyagi okokból közel egy éve passziváltatta a tanulmányait és hazaköltözött szüleihez az egyik osztrák határ menti kis faluba, onnan járt át naponta a határon az egyik gyorsétterem láncba dolgozni, amolyan átmeneti megoldásként. Az óra állásából azonnal tudta, hogy hétfő van, hiszen csak aznap volt reggeli műszakos, a hét többi napján mindig délutáni, vagy leginkább éjjeli műszakba tették. Az idő koraisága pedig a fejéből némán felkúszó tompa fájdalom okáról is lerántotta a leplet. A munkájának köszönhető rendszertelen alvás és az aznapi korai kelés szerelemgyermeke volt ez az alattomos, szürke árnyként motoszkáló, testtelen és alaktalan kis féreg, amely rágószájszerv híján is képes volt berágni magát a szövetek és idegdúcok tengerén keresztül az agy legmélyebb pontjaira és oda befészkelni magát. Onnan aztán minden egyes újabb kialvatlan napon apró falatokat harapott ki, hogy egyre zsírosabb és undorítóbb bestiává nője ki magát, mindezt persze szépen lassan, éveken át, míg végül teljesen kiirthatatlanná válik.Péter már jól ismerte ezt az alattomos kis férget, ám nem igazán volt ideje félni tőle, vagy épp törődni vele, hiszen sokkalta borzadályosabb szörnyetegek közepette élte életét, amelyekről sosem tudhatta mikor lopódznak elő a homályból, bűzős, rothadás szagú barlangjaik mélyéről, ahonnan csillapíthatatlan éhségük űzi ki őket, újra és újra, hogy pokoli kínok közt emésszék fel áldozataikat. Nem csoda hát, hogy Péter nem tulajdonított különösebb jelentőséget a fejfájásnak, ugyanis most hogy már térben és időben is elhelyezte magát, kezdte nyugtalanítani az őt felébresztő éles hang, ugyanis attól tartott, hogy talán az egyik rettentő szörnyetegtől származik.Nem sokat kellett azonban gondolkodnia. Alig telhetett el egy másodperc azóta, hogy felocsúdott és végigmérte környezetét - hiába az agy temérdek információt képes feldolgozni egyetlen szemvillanás alatt - az éles, magas hang újra felsikoltott, akár csak valamiféle túlvilági harsona. Egyértelműen a háta mögül érkezett a zaj és bár gyomrát valamilyen ősi, vasmarkú görcsös rutin szorította apróra, kíváncsisága és természetes reflexe a visszapillantó tükörre irányította tekintetét. Amit ott látott, megnyugtatta. Egy fiatalos, kissé fáradt, ám élettel teli hölgyet látott, aprócska Fiatjának volánja mögött, aki határozottan, de finoman, mindenféle mélyebb indulat nélkül nyomta meg a dudát, közben kissé értetlen arcot vágva. Péter ekkor jött rá, hogy saját autójának belsején kívül fogalma sincs az őt körülvevő világról.Megrémült. Arra gondolt, mi van, ha a monoton zúgás elaltatta őt, miközben szélsebesen száguld az autópályán és most éppen egy betonoszlop felé tart, ami pillanatokon belül apró porszemcsékre zúzza őt és az autóját, majd a maradványokat bekebelezi, mint valami modern kori Kraken, amely vitorláshajók és szerencsétlen tengerészek helyett gyanútlan autósokkal táplálkozik. Rémülten tekintett a kilométerórára, ott azonban az látta, hogy a mutató a nullán áll, a motor pedig alapjáraton pöfékel. Kissé megnyugodott, nagy levegőt vett, majd kifújta. Kinézett a félig párával borított szélvédőn és az oldalsó ablakokon, majd megkönnyebbülve nyugtázta magában, hogy egy végeláthatatlan dugó kellős közepén ül.Autójával egy irányonként két-két sávos autóút külső sávjában állt, tőle jobbra a szalagkorlát azon túl pedig lankás, fakó-zöld dombok úsztak a hajnali köd rideg tengerében. Csupán két - három, autónyit látott minden irányba, de a ködön átszűrődő sárga fénycsóvák alapján mögötte két-háromszáz méter hosszan egészen a kanyarig állhatott a sor, vagy még annál is tovább. Előre felé hasonló látvány fogadta, vöröslő hátsó lámpák fénye rajzolta ki az előtte álló autók alakját a köddel elegyedő gomolygó kipufogófüstben. Az aprócska piros szempárok erdeje, pedig mint megannyi prédáját a szürkületből mereven fürkésző vérszopó denevér kanyargott egészen a végtelenségig. Balra tőle egy nem túl régi Opel személygépkocsi kormánya mögött egy unott ábrázatú, erősen őszülő, olcsó öltönyös alak pötyögött lomhán és kedvtelenül valamit az okostelefonján. A szembe sáv ellenben üresen burkolózott a ködbe, akár egy rég elhagyatott vidéki temető. A szokásos hajnali sorban állás a határon.Péter megnyugodott, szívverése lassulni kezdett, emlékei visszatértek. Szokás szerint késve indult egy kicsit, a hajnali felkelést sohasem szerette. Így aztán nem sikerült elkerülnie a határon újabban összegyűlő végeláthatatlan sort, amely csak lassú lépésekben haladt a nemrég bevezetett határellenőrzési szabályok értelmében. Nagyjából fél órát döcöghetett a sorban, amikor az álmosságtól és a munkája iránt érzett közönyös egykedvűségtől űzve elkalandozott és tudatának tranzitzónájába tévedt. Nem volt ismeretlen számára ez a helyzet, a tél beállta és a legutóbbi munkahelyi megrovása óta - mert elfelejtette kivinni a szemetet a műszak végén - nehezen tudott aludni. Végigzongorázatlan gondolatok tömege nyüzsgött elméjében, melyeket folyamatos elfoglaltságai és zilált életmódja miatt mindig csak félretolt elméje egyik polcára, mondván egy nap majd végigfuttatja őket. Ám szabadidejében inkább a jelenlegi kilátástalan élethelyzetén és a munkahelyi problémáin rágódott. Lelkiismeretes ember volt, aki mindig mindent a tőle telhető legjobb módon igyekezett csinálni és nehezen viselte, amikor valaki azonnal belészúrta a kést, mihelyt egy tollpihényi rést is hagyott a páncélján. Aggasztotta továbbá, hogy a családja nehéz anyagi helyzete miatt, nem biztos, hogy egy évnyi munka után folytathatja tanulmányait. Ha pedig mindez nem lett volna elég, az elmúlt négy-öt évben a méltán retteget rémséges szörnyetegek is elszaporodtak a környéken és immár senki nem hagyhatta el úgy a házát, hogy biztonságban legyen ezektől a vérfagyasztó bestiáktól, akik irgalmat és emberséget nem ismerve rendeztek vérengzést amerre csak jártak. Így hát nem csoda, hogy életének ritka, üres pillanataiban megfeledkezve mindenről elengedte gondolatait és hagyta, hogy elméje a kósza semmibe zuhanjon.Több alkalma azonban nem volt rá, újabb éles dudaszó hangzott fel és egy rövid hátrapillantás után a hölgy egyértelműen karjelzéséből ráébredt, hogy a nagy merengés közepette észre sem vette, hogy az előtte álló kocsik előbbre kúsztak, közel három járműnyi helyet hagyva ezzel előtte. Összekapta magát, egyesbe tette a váltót és előregurult egészen a következő kocsiig, a Fiat követte őt. Közben az őszes hajú öltönyös fickó előtt is szabaddá vált az út, így hát lassan ő is előre gurult, közben szakadatlan unalommal bújta a telefonját. Péter üresbe kapcsolt, majd óvatosan hátrapillantott, biccentett egyet a mögötte lévő hölgynek és jobb hüvelykujja felmutatásával jelezte, hogy immár visszatért az autósok világába. A hölgy viszont-biccentett és bár Péter talán csak képzelte, szája szélében mintha egy halvány mosoly jelent volna meg. Tekintete elmélázott a nőn. Ebből a távolságból nem tudta egyértelműen megállapítani, hogy egy kissé fáradt lány, vagy egy középkorú nő ül a Fiatban, ám ez cseppet sem zavarta. Fiatalosnak, csínosnak találta őt, bár nem volt megragadóan szép, vagy igéző tekintetű, az egyszerűség bája mégis magával ragadta. Kopott, egyszínű munkásruhát viselt, ami imponált Péternek, habár legkevésbé a külseje volt, ami megragadta őt. Máskor, ha dudálást hallott, általában heves gesztusokkal káromkodó, eltorzult arcú férfiakat és nőket látott a tükörben, amit a reflexei tudat alatt össze is kötöttek már az autóduda jellegzetes hangjával. Ezek után meglepően üdítő élmény volt ennek a hölgynek az értetlen, ám de minden rossz szándékot nélkülöző arcával szembetalálkoznia. Érzelmileg régen érintette meg őt utoljára bármilyen ember jelenléte, mégis egy pillanatra úgy érezte, hogy szerelmes és hogy legszívesebben hátrarohanna megcsókolni őt, felkapná a karjai közé és hazáig rohanna vele a ködben. Úgy érezte lelki társra talált.Hamar elhessegette azonban ezt az érzést és még egy jót nevetett is saját naivitásán. Arra gondolt, mi van, ha ő is olyan, mint az összes többi sofőr, csak épp nem hozza nyilvános gesztusokkal mások tudomására, hogy a poklok legmélyére kívánja őt. Sőt azt is lehetségesnek tartotta, hogy már mindenki ilyen és már senkibe sem szorult egy csepp emberség sem és gondolt még néhány olyan dologra, amiktől úgy rettegett, hogy még önmagának sem merte bevallani ezeket a feltételezéseit, amikre csak, úgy mert gondolni, hogy közben nem realizálta, hogy azokra gondol. Ismét a szörnyek jártak a fejében és túlságosan félt tőle, hogy ha rájuk gondol, talán megérzik és eljönnek érte. Vagy talán már itt is…Újabb éles, az előzőnél jelentősen hosszabb dudálás hangzott föl, meglepetten hátranézett és látta, hogy a Fiatos hölgy a korábbinál is értetlenebb arccal és türelmetlenül félrehúzott szájjal elveszi a kezét a dudáról. Zavarban volt, azt hitte, megint elbambult, ekkor azonban észrevette, hogy az előtte álló autó is mozdulatlanul áll. Oldalra hajolt és elnézett mellette, ekkor látta meg, hogy a kettővel előtte álló autó sziluettje is mozdulatlan miközben azelőtt hosszú méterekig egyetlen piros lámpa sem világít. Ismét a lányra nézett, aki épp feszülten a karójára pillantott, majd ismét egy rövidet dudált.Péter már azon gondolkozott, hogy ő is dudál egyet, hátha az elől álló jármű sofőrje nem hallja, de ekkor vészjósló nyikordulást halott, amit egy földöntúli zúgó csattanás követett. A résnyire leeresztett ablakon át beszivárgó levegő hirtelen hűvösebb lett, a szmog és köd kesernyés elegyébe pedig orrfacsaró bűz keveredett. A köd mintha hirtelen megfeketült és besűrűsödött volna, és a környező táj mindenütt ebbe az undorító fekete tejfölbe burkolózott. A messziről odavilágító vörös hátsólámpák fénye mintha kissé felerősödött volna és vulkánok mélyén izzó ősi kövek pulzálásához hasonló árnyalatot vett fel. A szinte lüktető lávafény a sötét ködbe egy rémisztő közel két méteres teremtmény egyre közeledő sziluettjét festette. Péter hiába nézte az alakot nem tudta megállapítani miféle nem evilági torzszülött közeleg feléje. Hol úgy látta, mintha a fekete alaknak hat vagy akár még több karja lenne, hol mintha csápok és két szárny növekednének ki a hátából, de leginkább az tűnt fel neki, hogy a sziluett folytonosan változik, nincs állandó formája. Lépései nehezek mégis határozottak és gyorsak voltak, a távolból pedig mintha évezredek óta halott emberek tompa halálsikolyait visszhangozták volna a közeli dombok és hegyek. Péter kezei remegtek, és érezte, ahogy a gerincén végigcsorog az izzadtság, rettegett tőle, hogy mi fog kilépni a ködből. Épp le akarta hunyni a szemét, hogy elmulassza amint ez a leírhatatlan borzalom elhalad mellette, ám ekkor……egy tagbaszakadt, kék famernadrágot és fekete bőrkabátot viselő kopasz férfi lépett ki a ködből. Tekintetéből és arcéleinek megfeszült állásából egyértelműen látszott, hogy teljesen elvakítja az idegesség és harag mérgező keveréke, amely olyan fátylat von az elme minden egyes gondolata elé, hogy még az illető szeme is megüvegesedik tőle, pupillája kitágul és akár csak a legsűrűbb dzsungel mélyén élő bengáli tigris, amely vérszagot érez, kizárólag a prédájára fókuszál és izmainak minden rezdülése az ösztönös gyilkolás precíz és módszeres előkészítését szolgálja. A férfi nem volt szálkás testfelépítésű, de látszott rajta, hogy gyakran edz és nincs híján fizikai erőnek. Pétert ez azonban egy cseppet sem érdekelte.Tudta ugyanis, hogy ezek az ősi sötétségből előmászó, utálatos szörnyetegek embereket használnak gazdatestüknek. Látott már néhányszor ilyet és tudta, hogy a gazdatest külseje és fizikai felépítése szinte lényegtelen. Volt, hogy a bestia egy sovány, rosszsorsú szegény asszonyban vert tanyát, de látott már jómódú kisgyermeket, cowboy-csizmás feslett lányokat és széles körben elismert üzletembert, de még öregedő, konzervatív iskolaigazgatót is, akiben egy ilyen szörnyeteg lakozott. Viszont sosem látta még, milyenek is ezek a lények, sosem volt elég bátorsága hozzá, hogy kivárja, míg előmásznak, inkább mindig menekülőre fogta. Most azonban nem tudott hová futni.A szeme sarkából figyelte, ahogy a férfi elhalad az ablaka mellett. Fülei zúgni és sípolni kezdtek így semmit sem hallott a férfi ordításából, a hangok számára érthetetlen zúgó masszává folytak össze, mintha csak valami ősi nyelven íródott átkot hallgatna, melyet sötétlő, bűzös tavak mélyén kántálnak az azokba belefojtott emberek oszló holttestei. A visszapillantó és hátsó tükrökön át figyelte a férfit, egészen addig, amíg kilépett azok látómezejéből, ekkor óvatosan hátrafordult. A nő időközben magára zárta a kocsi ajtaját és rémülten figyelte, ahogy a közelgő férfi az öklét rázza, és megállás nélkül ordibál. Ahogy a nő ablakához ért, egész közel hajolt hozzá és olyan állati erővel ordított, hogy az erek kis híján szétpattantak a homlokán. Jobb kezének öklével erősen rávágott a kis Fiat tetejére majd két kézzel rázni kezdte azt. Ezt pár pillanat múltán abbahagyta és kissé felegyenesedett. Péter érezte, hogy már csak másodpercek kérdése, hogy megkezdődjék az igazi borzalom. A levegő hirtelen megfagyott. Az idő mintha megállt volna körülöttük, minden mozdulatlanná dermedt, a Fiatban ülő nő és a kopasz férfi is. Eljött a pillanat, Péter megmarkolta a kilincset. Menekülni akart, mielőtt elkezdődik, de még ha lett is volna hová futnia, akkor sem tudott volna. Lábizmai görcsbe rándultak a remegéstől, majd hirtelen elernyedtek, képtelen volt mozgatni őket. Most már végig kellett néznie.A kopasz férfi homlokán egy apró repedés jelent meg, amely függőleges irányban egyre hosszabbodni kezdett, egészen le a férfi álláig. Mintha a férfi teste csupán egy kabát volna, amelyet éppen szétcipzáraznak belülről. A cipzár továbbszaladt a férfi torka mentén, le egészen a gyomráig. A hosszú keskeny repedésből hirtelen három-négy csökevényes nyálkás kézfej nyúlt ki hosszúra nőtt körmökkel, amelyek szépen lassan szétnyitották a testet, akár csak valami vászonzsákot. Feketén pirosló vér buggyant ki a testből és ebből a kénes szagú rettenetes folyamból egy leírhatatlan torz figura mászott elő. Olyan volt, mintha több különböző szétroncsolt holttest és nem emberi lény valami furcsa szimbiózisa lett volna, melyet opálos zöld nyálka borított. Egy idejekorán halva született csecsemő csökevényes torzója képezte a test fő részét, melyből azzal összeolvadt más testek csonkjai lógtak ki. Egy több ezer éve halott nő mumifikálódott teste és egy polipszerű lény szétszaggatott maradványai meredeztek ki a lény jobb és bal oldalából, a hátából pedig az ősi legendák sárkánygyíkjaihoz hasonló teremtmény szárnyai törtek az ég felé. A csecsemő mellkasából hat rémisztően hosszú és sovány kar ágaskodott kifelé, melyek különböző lehetetlen szögekben álltak és az iménti csökevényes kézfejekben végződtek. A kisgyermek feje teljesen el volt torzulva, hosszúkás, tojásdad alakú volt és csak nyomokban hasonlított egy gyermek ábrázatára, sokkal inkább egy agg vénember összeaszalódott fejét formázta. Szájából hosszú éles fogak meredeztek, torkából pedig egy villás kígyónyelv ágaskodott. A lény félig kitolta magát a kopasz férfi szétnyitott torzójából majd az egyik félig leszakadt polipcsáppal az autó szélvédőjére csapott és belemarkolt a motorháztető peremébe. Ocsmány zöldes-fekete nyálka borította el a teljes szélvédőt. Ekkor a mumifikálódott asszony keze rémisztő csontropogás közepette kiszakadt a testből és megmarkolta a tetőre felhelyezett kerékpártartó rudat. A hat kar közül kettő szintén belekapaszkodott az autó egy-egy pontjába és a lény még egy kicsit előrébb húzta magát. A nő ablaka jégvirágos lett. Ekkor a lény kinyújtotta hosszúkás gyíkszerű nyakát, széttárta a száját, melyből egy ősidők előtti dögkút bűze áradt. Rövid öklendezés után a szörnyeteg egy felismerhetetlenné deformálódott félig megemésztett, halvány-fehér végtagot böfögött fel. Szemében ekkor vöröslő fény gyúlt, arcán pedig ördögi vigyor jelent meg. Három karjával átnyúlt a fagyott szélvédőn, mintha az ott sem lenne és megragadta a nő merev testét és kissé közelebb húzta. Utolsó szabad karjával pedig a nő mellkasa felé nyúlt, ocsmány csökött ujjaival egy aprócska üreget vájt annak szíve fölött, és mélyen beléhatolt, mintha keresne valamit. Az izmok megfeszültek vézna karjain és némileg erőlködve, ugyan de szép lassan egy csaknem átlátszó, fénylő-fehér, emberforma lényt húzott elő a nő mellüregéből.Péter az ájulással küszködött, de a nő iránt érzett aggodalma még tartotta benne a lelket. Ahogy a bestia a fehér, lebegő alakot szép lassan kirángatta a testből, Péter rájött, hogy az szakasztott úgy néz ki, mint a nő, akinek a testéből előhúzták, csupán könnyed és légies, mint egy tollpihe. Bár nem volt vallásos és a nőalakú tüneménynek szárnyai sem voltak, mégis úgy gondolta valamiféle angyal lehet, és ha nem markolná olyan erősen az a fenevad, talán tovább is libbenne a szélben. A dög azonban nem eresztette, egyre erősebben húzta maga felé, a fehér lény pedig utolsó reményeként a szétnyitott mellüreg peremébe kapaszkodott minden erejével. A szörny, látván, hogy a fehér teremtés ellenáll, kinyújtotta undok nyakát és könyék tájékon elharapta annak hozzá közelebbi karját. A fénylény ekkor fájdalmas sikítás közepette visszarepült a nő mellkasán tátongó üregbe, az pedig rögtön be is zárult mögötte és úgy összeforrt, mintha soha fel sem nyitották volna. Az ocsmány dög elengedte a nő mozdulatlan testét, majd kaján vigyor kíséretében három-négy harapással belakmározta a leszakított végtagot. Gyomrából ekkor zúgó morajlás hangzott fel, amit még a környező dombok is visszhangoztak. Mintha odalent több ezer, civilizáció előtti barbár gyilkos fújta volna meg ősi élőlények csontjaiból faragott kürtjét, ezzel köszöntve az ég adományaként aláhulló eledelt, melynek oszló húsából hónapokig lakmározhatnak majd. A lény visszahúzta nyakát és rémisztő karjait, lassú mozdulatokkal visszamászott a szétnyitott férfi testébe, majd akár csak egy kabátot elkezdte visszacipzárazni azt. Végül akár a nő mellkasán, a férfi testén hosszanti irányban nyitott üregnek sem maradt semmi nyoma.Péter ekkor nem bírta tovább, átfordult az anyósülés előtti térre és elhányta magát. Közel fél percig öklendezett, majd gyorsan megtörölte a száját és verejtékező homlokkal visszafordult. A kopasz férfi pont ekkor haladt el mellette nagy léptekkel és még egyszer utoljára visszapillantott a Fiat irányába mielőtt végleg eltűnt a ködben. Egy hangos ajtócsattanás jelezte, hogy visszamászott az autójába. A túlvilági hangok megszűntek, a köd kissé megritkult és ismét tejfehérré változott, az orrfacsaró bűzt pedig újfent a szmogos levegő keserűsége váltotta fel. Péter hátrafordult és a nőre pillantott, nem hitt a szemének. A nő mintha tíz évet öregedett volna, sápadt volt és meggyötört. Az arca vöröslött, mint egy rák páncélja, a mellkasa szaporán járt fel-alá, a szeméből jól kivehetően folyt a könny, ami arcára két hosszú fekete festékcsíkot rajzolt. A kormánynak döntötte a fejét és zokogott. Péter úgy érezte oda kellene mennie megvigasztalni, de képtelen volt megmozdulni. Remegett, csaknem sokkos állapotban volt. Oldalra nézett. A szomszédos kocsiban ülő ősz hajú férfi rezzenéstelenül bámulta a telefonját, mintha semmit sem vett volna észre abból a borzalomból, ami az imént lezajlott. Péter lehunyta a szemeit és lassú, mély légzésbe kezdett. Talán két-három percig folytatta ezt, már egészen megnyugodott, mikor újabb dudaszó hasított át a levegőn. Rémülten pillantott a tükörbe és látta, hogy a Fiat mögötti járművek türelmetlenül villogtatnak. Páni félelem fogta el, hogy újra felbőszítik a fenevadat. Úgy érezte még egy ilyen támadást nem tudna végignézni, ám amikor előre nézett, látta, hogy már nem áll előtte egy autó sem. A sor, s vele együtt a kopasz férfi tovább haladt, az út szabaddá vált. Még egy nagy levegőt vett, egyesbe tette a váltót és útnak indult. Közben még egyszer hátra nézett a tükörben, a nő saját pulóverének szárába törölte a könnyeit, megrázta magát majd ő is elindult. Látszólag túllépett a történteken. Bár valószínűleg fogalma sem volt, mi is történt vele az elmúlt percekben.További fél órás sorban állás után Péter végre átjutott a határon. Rutinból vezetett egészen a munkahelyéig. Bár pulzusa addigra normalizálódott, ő mégis egész nap úgy érezte, hogy egy mázsás, hideg kő ül a szíve helyén. Aznap reflexből csinált minden, képtelen volt tisztán gondolkozni, egész végig a hajnalban látott szörnyűségeken járt az agya. Elemi félelem kerítette hatalmába, amely testének legrejtettebb zugaiból tört elő újra és újra. Két-három percenként lopva nézett körül, bármit is csinált éppen és azt figyelte, mely irányokból törhet rá, egy, talán még a reggelinél is borzalmasabb szörnyszülött, hogy az ő mellkasába is vérző üreget vájjon és kitépje onnan az ő fényes, fehér képmását. Egyfolytában menekülő utakat keresett. Az utóbbi idők viszontagságai okán tartott magánál egy tömény szesszel töltött lapos üveget. A nap folyamán többször is kortyolt belőle, amitől a nap végére kissé megnyugodott. Ledolgozta a kirendelt műszakot, majd hazaindult.Útközben próbálta elterelni a gondolatait. A tanulmányain morfondírozott. Lelkiismeretes ember lévén imádta a jogi előadásokat. A jogot a modern társadalom legnagyszerűbb vívmányának tartotta, szinte emberfeletti erőként tekintett rá. Mélységesen hitt az ember elidegeníthetetlen, alapvető egyéni és közösségi jogaiban és az azokat védő törvényekben. Úgy hitte, hogy a jog megvédi a tisztességes, becsületes embereket, és kellő mértékben szankcionálja azokat, akik mások jogait páros lábbal tiporják. Ez mindig megnyugvással töltötte el őt. Ráébredt, hogy meg sem ette a reggelijét és fél kezével az épp csak megkezdett szendvics irányába nyúlt, mikor észrevette a kora reggeli hányástócsát a kocsi padlóján.Elborzadt, megnyugtató eszmefuttatásai közé ismét a reggeli iszonyat rémképei furakodtak. Most először kezdett el logikus összefüggésekben gondolkodni a látottakon. Különböző forrásokból úgy tudta, hogy ezek a bestiák úgy költöznek bele egy emberbe, hogy miután rést ütöttek annak testén, ocsmány hernyószerű embrióikat beléöklendezik. A pokoli magzat pedig tanyát ver ott bent és felzabál mindent, amit csak tud és végül oly nagyra hízik, és oly sokat zabál, hogy teljesen átveszi az irányítást a gazdatest felett. Ott bent szunnyad, és már csak arra használja a hatalmába kerített élettelen torzót, hogy csillapíthatatlan éhségének eleget téve ártatlanokra vadásszon, esetleg buja vágyait kielégítve, kibelezett gazdájának testét szexuális segédeszközként felhasználva másokba is szétszórja undorító férgeit és a még csak épphogy megfogant friss magzatokat is megfertőzze apró, gusztustalan lárváival, melyek aztán az ifjú gyermekkel együtt növekednek majd és egész kisgyermek korától fogva emésztik őt. Ismét elborzadt. Halálra rémítette a gondolat, hogy ezek a szörnyetegek korlátlanul és láthatatlanul szaporodnak. Sehol sem érezte magát biztonságban. Már eddig is gyanakvóan tekintett minden emberre, de el sem tudta képzelni mit fog tenni ezután. Szeme sarkából figyelnie kell majd mindenkit és készen kell állnia arra, hogy a gusztustalan dög bárkiből előmászhat. Ezek nincsenek tekintettel korra, nemre, vagy származásra, bárkibe belefészkelnek, akiben az aprócska fénylény nem elég erős ahhoz, hogy ellenálljon nekik, akármi is legyen az. Gyengének érezte magát. A gazdatestekkel még csak fel tudná venni a harcot, hisz fiatal és van benne annyi erő, hogy közülük sokat legyűrjön. De ami bennük lakozik… Az ellen még csak esélye sincsen. Egyetlen mentsváraként már csak a hőn tisztelt törvényekre tudott gondolni. De ugyan mit is tehetne a jog? Még ha volna is halálbüntetés, nem ítéltethet csak úgy halálra mindenkit, főleg hogy nem tudni, nem-e szunnyad mégis egy aprócska emberi szellem még a szörnyek hatalmába kerített testben. A börtön meg… Azzal ugyan semmire nem megy. Hiába záratna börtönbe minden ocsmány dögöt, azok odabent csak szaporodnának rabtársaik között és szabadulásuk napját követően ismét gyilkolnának és csak tovább terjesztenék a földön undorító magvaikat. Nem is beszélve az ifjú gyermekekről, akikben már ott növekszik a fenevad, csupán senki sem tud róla. Azok ellen végképp semmi fegyvere nincsen, felnőnek és továbbadják majd gyilkos lárváikat és egy napon talán az emberi faj teljesen kipusztul majd, a helyét pedig ezek a leírhatatlan és megnevezhetetlen, történelem előtti szörnyetegek veszik át. Péter úgy érezte, hogy a világa szertefoszlik, ugyan mit ér bármilyen jog, törvény, vagy egyéb emberi alkotmány, ha szörnyekkel kell szembeszállni?Újabb fülsiketítő éles dudaszó rázta fel. Megint elmélázott a hazafelé kanyargó hosszú dugóban. Összerezzenve pillantott a háta mögé, félt attól, hogy vajon ki ül a mögötte várakozó kocsi kormányánál… Források Az illusztrációként szolgáló képet a NightCafe Studio MI alapú képgenerátor szolgáltatásával készítettem. Az oldalon publikált felhasználási feltételek alapján az adott műalkotáshoz fűződő összes szellemi tulajdonjoggal rendelkezem és jogosult vagyok felhasználni azt személyes vagy kereskedelmi célokra. ","categories": ["writings"],
        "tags": ["horror","dark","fantasy","monster","szörnyeteg"],
        "url": "https://justthebek.github.io//writings/2024/09/29/hajnali-szornyeteg.html"
      },{
        "title": "A forradalom felfalja gyermekeit",
        "excerpt":"Gondolatok a szociálisan kivéreztetett társadalom romboláséhségéről a Joker: Kétszemélyes téboly című film kapcsán. Személyes élmények Még nem sikerült teljesen megemésztenem a tegnapi napon látott 2019-es Joker című film várva-várt folytatását, de annyit biztosan elmondhatok, hogy van a filmnek egy számomra nagyon is aktuális aspektusa, aminek úgy éreztem mindenképp hangot kell adnom. Az öt évvel ezelőtti első epizód nagy kedvencem volt és bár kamasz korom óta nagy rajongója vagyok a Nolan féle Batman trilógiának és az abban vászonra vitt Joker értelmezésnek, ennek ellenére úgy gondolom, hogy Todd Pihllips 2019-es filmje valami sokkal többet hozott ki a képregényfilmes műfajból, mint amire valaha is számítottam volna. Az ügyesen a múlt Amerikájába helyezett (ám valójában a jelenünkben játszódó és arról kórképet festő) film ugyanis számomra nem volt más, mint egy széles tömegek számára befogadható köntösbe öltöztetett szociális segélykiáltás.Értelmezésem szerint a film nem üzent mást, mint azt, hogy a jóléti társadalmak - amelyekben élünk - valahol nagyon rossz irányba fordultak és egy rettentő következményekkel fenyegető zsákutcában haladnak teljes sebességgel. A Joker című film elkeserítő képet festett a társdalmaink állapotáról, mindezt egy halmozottan hátrányos helyzetű ember szemüvegén keresztül, akit ez a társadalmi hanyatlás mindenkinél húsbavágóbban érint. Arthur Fleck egy az anyjával élő; magányos; középkorú férfi, aki mindemellett enyhe mentális betegségektől  is szenved, nap mint nap kénytelen megtapasztalni a saját bőrén azt, hogy a nehéz helyzetbe került; a napi megélhetésért kűzdő emberek világa mennyire rossz irányba halad. Emberek széles tömegei egyre inkább elhidegülnek egymástól, távolságtartók és közönyösek lesznek, mindennapi túlélésük érdekében önzőkké és számítóakká válnak és hogy a saját nyomorukat feledtessék magukkal, a náluk sanyarúbb helyzetben tengődőkön élcelődnek. Mindeközben a szociális háló széthullóban van körülöttük, az állam már a jóléti társadalmakban is egyre kevsébé őrzője a benne élő emberek egészségének és boldogságának (kevésbé szerencsés társadalmakban pedig soha nem is volt az). Egyre kevesebb pénz jut a problémákkal kűzdők megsegítésére, vagy egyáltalán észrevételére. Mindeközben a gazdasági- politikai- és médiaelit, egyre gyorsabb ütemben gazdagszik, a szerencsétlen sorsú milliók tömegére  pedig közönyös megvetéssel tekint. A legtöbb ami ettől az elittől kitellik, hogy a maga szórakozására ahol csak tud belerúg a kiszolgáltatottakba. A Joker című film ezt a kisiklott világot mutatta be tűéles precizitással, majd a film második felében eljátszott a gondolattal, hogy hová is fajulhat egy olyan szituáció, ahol egy embernek veszítenivalója már nincsen, viszont a tettei a média reflektrofényében rémísztő hullámokat vernek. Arthur Fleck tettetit bármiféle szimbolikus szándék nélkül, a saját kilátástalan életéből való kitörési kísérletként követte el. Az amit és ahogyan tette, viszont óriási tömegek lelki állapotával rezonált, ezzel a film végére egy forradalmi mozgalmat generálva. Fleck Jokere a lázadás szimbóluma lett.     Joker az első film végére a tragikus szociális helyzetben élő tömegek elit ellenes lázadásának szimbóluma lett.Az öt évvel későbbi folytatás több szempotnból is szembement az elődjével, ezzel pedig széles tömegek nemtetszését váltotta ki. Elég csak a két film IMDB értékeléseire egy pillantást vetni (első rész - 8.4, második rész - 5.3). Nekem viszont van egy olyan érzésem, hogy ez volt a készítők jól kitervelt szándéka. A második epizód tudatosan lépett egy az elsőtől teljesen különböző útra, ugyanis amit a szociális rendszereink válságáról el lehetett mondani, azt az első film már megtette. Úgy is vehetjük, hogy az első epizód volt a diagnózis, a második pedig egy szélsőséges kezelési kísérletre adott kétségbeesett válaszreakció. A Joker: Kétszemélyes téboly ugyanis nem mással foglalkozik, mint a társadalmi igazságtalanságokra adott szélsőséges reakciók pusztító mivoltával és az egymás sorsában osztozó nyomorgó tömegek egymás iránti empátiájának hiányával. A történet szerint Arthur az arkhami elmegyógyintézet falai között tengeti nyomorúságos mindennapjait, miközben ügyvédje azon dolgozik, hogy felmenttesse őt az ügyészség által benyújtott - halálbüntetéssel fenyegető - vádak alól, mindezt azáltal, hogy Arthurt pszichiátriai úton bipolárisnak nyilvánítsák és ennek megfelelő kezelést kérjenek rá egy másik intézményben. A történet onnantól válik izgalmassá, hogy Arthur az intézetben összetalálkozik egy Lee nevű pácienssel. A lány fanatikus rajongója Arthurnak és az általa kirobbantott forradalmi lelkületnek. Így hát hamar egymásba szeretnek és a zene erejével létrehoznak maguknak egy saját világot, ahol zavartalanul együtt lehetnek. A lány szabadulása után Arthur híveivel közösen a nézőtérről követi végig Arthur bíróság előtti kűzdelmét, az események viszont nem várt fordulatot vesznek. Arthur kirúgja ügyvédjét és elkezdi saját magát képviselni. Egy darabig úgy tűnik enged a forradalmi lelkületnek amit a szerelme és a tettei által azóta is lázban tartott tömegek szítanak benne, ám a film kulcspontján végül megtörik és töredelmesen bevallja az igazat. Sohasem volt bipoláris és sohasem volt forradalmár. Nem akart senkit sem bántani, csupán a kilátástalan élethelyzete és a sok átélt fájdalom sarkallta szélsőséges cselekedetekre, amiket őszintén sajnál. Támogatói és szerelme ekkor elfordulnak tőle, s bár sikerül kereket oldania, hogy szerelmével újra együtt lehessen, a lány már semmilyen érzelmet nem táplál iránta, ugyanis csalódott benne, Arthur nem az a káoszvágyó forradalmár, akibe beleszeretett.     Arthur nem az, akibe Lee beleszeretett. Arthur csupán szeretre vágyik, míg a lány a rendszer felégetését remélte attól a Jokertől, akit belé látott.Philips filmjének a legfontosabb üzenete pedig éppen ebben rejlik, ahogy a rajongó tömegek lélektanát ábrázolja Lee és Arthur szerelmén keresztül. A lány, ahogy az Arthurt követő tömegek nagy része ugyanis nem Arthurbe, a hétköznapi problémáival küzdő, érzelmileg labilis magánemberbe szerettek bele. Ők egy forradalmárt láttak a bohóc maszk mögött, egy médiaszemélyiséget, valakit, aki végre “nem tűr tovább”, valakit, aki végre leszámol a pöffeszkedő; zsarnoki elittel és felégeti azt a romlott rendszert, amiben milliók sorsa a kilátástalan napi kűzdelem és nyomorgás. Ám a tömegek csak addig hordozták őt a pajzsukon, amíg az ő vérszomjukat táplálta. Abban a pillanatban, hogy Arthur hátrébb lépett, ismét embernek mutatkozott és csupán némi megértést kért a világtól, a tömegek elfordultak tőle. Immár nem csak az elit és az őt megérteni soha nem akaró ügyvédek és pszichiáterek közönyében részesült, de még azok is kivetették soraikból, akik közül érkezett. Rémisztő üzenet ez és égetően aktuális. A világban zajló aktuális folyamatokat figyelve, az ember könnyen észreveheti, a magukat forradalmárnak, az elit és a korrupt rendszer ellenségének kikiáltó erősen populista alakokat, akik egyre nagyobb és nagyobb támogatottságot szereznek a szociálisan padlóra került, az elitek által kizsákmányolt tömegektől. Ám még ha elit-ellenességük és az elnyomott rétegek felemelésére tett ígéreteik valósak is lennének, még akkor is rendkívül veszélyes az a játék, amit játszanak, hiszen hátrébb lépni már nem tudnak. A felhergelt tömegek ugyanis már úgy tűnik egyre kevésbé igazságot és rendet akarnak. Todd Philips filmje rávilágít, hogy a társadalmak már kezdenek túllépni azon a ponton, ahonnan még van visszaút, a tömeg csak addig tiszteli vezérét, amíg az ő szájuk íze szerint muzsikál és asszisztál nekik az értelmet vesztett életükből fakadó értelmetlen rombolási vágyukban. A forradalom felfalja a saját gyermekeit, Arthur Fleck pedig abban a pillanatban veszíti el mindenét, hogy megpróbál egyel hátrébb lépni és saját vallomásán keresztül felszólítani a forrongó tömegeket: bármi is történjék velünk, embernek kell maradnunk! S, ahogy Arthurt mérsékeltséget hirdető attitűdje miatt elhagyják a hívei és a szerelme, úgy fordulnak most el az első film rajongói a második epizódtól és fejezik ki csalódottságukat a folytatás kapcsán. A lázadás mindent felégető üzenete után, a többség nem tud megbékélni a mérséklődéssel, a kiéhezett emberek az események további eszkalálodására vágynak. Ez pedig több mint aggasztó. Érdekességek A film bár a hivatalos besorolás szerint drámaként van számon tartva, de zenés betétekkel intenzíven tűzdelt. A stílus és a látványvilág amit Philipsék a filmben teremtettek elképesztő hangulatú és kitűnően ábrázolja azt az álom-és érzelemvilágot, amit Arthur és Lee teremtenek maguknak. Ennek ellenére sokak részéről negatív kritikát kapott ez a meredek stílusbeli újítás és meg kell mondanom, hogy részben én is egyet értek bizonyos kritikákkal. Bár a musical betétek bravúrosan kivitelezettek és sokat hozzátesznek a hangulathoz, valamint segítenek betekinteni a szereplők lelkébe, viszont a film végére kissé túlhasználtnak tűnnek, sokszor megtörnek fontos drámai pillanatokat és a filmet is némileg elnyújtottá teszik. Így végeredményben úgy éreztem nem adtak hozzá annyit az élményhez, mint amennyit elvettek belőle. Ennek ellenére önmagukban is élvezhetőek. ","categories": ["blog"],
        "tags": [],
        "url": "https://justthebek.github.io//blog/2024/10/06/Joker2.html"
      }]
